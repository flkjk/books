<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Unknown</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="chapter" id="calibre_toc_8">LIBER SEPTIMVS</p>

<p class="chapter"> <a href="#7.1">1</a> 	<a href="#7.2">2</a> 	<a href="#7.3">3</a> 	<a href="#7.4">4</a>
	<a href="#7.5">5</a> 	<a href="#7.6">6</a> 	<a href="#7.7">7</a> 	<a href="#7.8">8</a> 	<a href="#7.9">9</a>
	<a href="#7.10">10</a> 	<a href="#7.11">11</a> 	<a href="#7.12">12</a> 	<a href="#7.13">13</a> 	<a href="#7.14">14</a> 	<a href="#7.15">15</a> 	<a href="#7.16">16</a> 	<a href="#7.17">17</a> 	<a href="#7.18">18</a> 	<a href="#7.19">19</a> 	<a href="#7.20">20</a> 	<a href="#7.21">21</a> 	<a href="#7.22">22</a> 	<a href="#7.23">23</a> 	<a href="#7.24">24</a> 	<a href="#7.25">25</a> 	<a href="#7.26">26</a> 	<a href="#7.27">27</a> 	<a href="#7.28">28</a> 	<a href="#7.29">29</a> 	<a href="#7.30">30</a> 	<a href="#7.31">31</a> 	<a href="#7.32">32</a> 	<a href="#7.33">33</a> 	<a href="#7.34">34</a> 	<a href="#7.35">35</a> 	<a href="#7.36">36</a> 	<a href="#7.37">37</a> 	<a href="#7.38">38</a> 	<a href="#7.39">39</a> 	<a href="#7.40">40</a> 	<a href="#7.41">41</a> 	<a href="#7.42">42</a> 	<a href="#7.43">43</a> 	<a href="#7.44">44</a> 	<a href="#7.45">45</a> 	<a href="#7.46">46</a> 	<a href="#7.47">47</a> 	<a href="#7.48">48</a> 	<a href="#7.49">49</a> 	<a href="#7.50">50</a> 	<a href="#7.51">51</a> 	<a href="#7.52">52</a> 	<a href="#7.53">53</a> 	<a href="#7.54">54</a> 	<a href="#7.55">55</a> 	<a href="#7.56">56</a> 	<a href="#7.57">57</a> 	<a href="#7.58">58</a> 	<a href="#7.59">59</a> 	<a href="#7.60">60</a> 	<a href="#7.61">61</a> 	<a href="#7.62">62</a> 	<a href="#7.63">63</a> 	<a href="#7.64">64</a> 	<a href="#7.65">65</a> 	<a href="#7.66">66</a> 	<a href="#7.67">67</a> 	<a href="#7.68">68</a> 	<a href="#7.69">69</a> 	<a href="#7.70">70</a> 	<a href="#7.71">71</a> 	<a href="#7.72">72</a> 	<a href="#7.73">73</a> 	<a href="#7.74">74</a> 	<a href="#7.75">75</a> 	<a href="#7.76">76</a> 	<a href="#7.77">77</a> 	<a href="#7.78">78</a> 	<a href="#7.79">79</a> 	<a href="#7.80">80</a> 	<a href="#7.81">81</a> 	<a href="#7.82">82</a> 	<a href="#7.83">83</a> 	<a href="#7.84">84</a> 	<a href="#7.85">85</a> 	<a href="#7.86">86</a> 	<a href="#7.87">87</a> 	<a href="#7.88">88</a> 	<a href="#7.89">89</a> 	<a href="#7.90">90</a> </p>

<p class="chapter"> [<a id="7.1">1</a>] <span class="calibre1">1</span> Quieta Gallia Caesar, ut
constituerat, in Italiam ad conventus agendos proficiscitur. Ibi
cognoscit de Clodii caede [de] senatusque consulto certior factus, ut
omnes iuniores Italiae coniurarent, delectum tota provincia habere
instituit. <span class="calibre1">2</span> Eae res in Galliam Transalpinam
celeriter perferuntur. Addunt ipsi et adfingunt rumoribus Galli, quod
res poscere videbatur, retineri urbano motu Caesarem neque in tantis
dissensionibus ad exercitum venire posse. <span class="calibre1">3</span> Hac
impulsi occasione, qui iam ante se populi Romani imperio subiectos
dolerent liberius atque audacius de bello consilia inire incipiunt.
<span class="calibre1">4</span> Indictis inter se principes Galliae conciliis
silvestribus ac remotis locis queruntur de Acconis morte; <span class="calibre1">5</span> posse hunc casum ad ipsos recidere demonstrant:
miserantur communem Galliae fortunam: omnibus pollicitationibus ac
praemiis deposcunt qui belli initium faciant et sui capitis periculo
Galliam in libertatem vindicent. <span class="calibre1">6</span> In primis
rationem esse habendam dicunt, priusquam eorum clandestina consilia
efferantur, ut Caesar ab exercitu intercludatur. Id esse facile, <span class="calibre1">7</span> quod neque legiones audeant absente imperatore ex
hibernis egredi, neque imperator sine praesidio ad legiones pervenire
possit. <span class="calibre1">8</span> Postremo in acie praestare interfici quam
non veterem belli gloriam libertatemque quam a maioribus acceperint
recuperare. </p>

<p class="chapter"> [<a id="7.2">2</a>] <span class="calibre1">1</span> His rebus agitatis
profitentur Carnutes se nullum periculum communis salutis causa recusare
principesque ex omnibus bellum facturos pollicentur et, <span class="calibre1">2</span> quoniam in praesentia obsidibus cavere inter se non
possint ne res efferatur, ut iureiurando ac fide sanciatur, petunt,
collatis militaribus signis, quo more eorum gravissima caerimonia
continetur, ne facto initio belli ab reliquis deserantur. <span class="calibre1">3</span> Tum collaudatis Carnutibus, dato iureiurando ab omnibus
qui aderant, tempore eius rei constituto ab concilio disceditur. </p>

<p class="chapter"> [<a id="7.3">3</a>] <span class="calibre1">1</span> Ubi ea dies venit,
Carnutes Cotuato et Conconnetodumno ducibus, desperatis hominibus,
Cenabum signo dato concurrunt civesque Romanos, qui negotiandi causa ibi
constiterant, in his Gaium Fufium Citam, honestum equitem Romanum, qui
rei frumentariae iussu Caesaris praeerat, interficiunt bonaque eorum
diripiunt. <span class="calibre1">2</span> Celeriter ad omnes Galliae civitates
fama perfertur. Nam ubicumque maior atque illustrior incidit res,
clamore per agros regionesque significant; hunc alii deinceps excipiunt
et proximis tradunt, ut tum accidit. <span class="calibre1">3</span> Nam quae
Cenabi oriente sole gesta essent, ante primam confectam vigiliam in
finibus Arvernorum audita sunt, quod spatium est milium passuum circiter
centum LX. </p>

<p class="chapter"> [<a id="7.4">4</a>] <span class="calibre1">1</span> Simili ratione ibi
Vercingetorix, Celtilli filius, Arvernus, summae potentiae adulescens,
cuius pater principatum Galliae totius obtinuerat et ob eam causam, quod
regnum appetebat, ab civitate erat interfectus, convocatis suis
clientibus facile incendit. <span class="calibre1">2</span> Cognito eius consilio
ad arma concurritur. Prohibetur ab Gobannitione, patruo suo, reliquisque
principibus, qui hanc temptandam fortunam non existimabant; expellitur
ex oppido Gergovia; <span class="calibre1">3</span> non destitit tamen atque in
agris habet dilectum egentium ac perditorum. Hac coacta manu, quoscumque
adit ex civitate ad suam sententiam perducit; <span class="calibre1">4</span>
hortatur ut communis libertatis causa arma capiant, magnisque coactis
copiis adversarios suos a quibus paulo ante erat eiectus expellit ex
civitate. <span class="calibre1">5</span> Rex ab suis appellatur. Dimittit quoque
versus legationes; obtestatur ut in fide maneant. <span class="calibre1">6</span>
Celeriter sibi Senones, Parisios, Pictones, Cadurcos, Turonos, Aulercos,
Lemovices, Andos reliquosque omnes qui Oceanum attingunt adiungit:
omnium consensu ad eum defertur imperium. <span class="calibre1">7</span> Qua
oblata potestate omnibus his civitatibus obsides imperat, certum numerum
militum ad se celeriter adduci iubet, armorum quantum quaeque civitas
domi quodque ante tempus efficiat constituit; in primis equitatui
studet. <span class="calibre1">9</span> Summae diligentiae summam imperi
severitatem addit; magnitudine supplici dubitantes cogit. <span class="calibre1">10</span> Nam maiore commisso delicto igni atque omnibus
tormentis necat, leviore de causa auribus desectis aut singulis effossis
oculis domum remittit, ut sint reliquis documento et magnitudine poenae
perterreant alios. </p>

<p class="chapter"> [<a id="7.5">5</a>] <span class="calibre1">1</span> His suppliciis celeriter
coacto exercitu Lucterium Cadurcum, summae hominem audaciae, cum parte
copiarum in Rutenos mittit; ipse in Bituriges proficiscitur. Eius
adventu Bituriges ad Aeduos, <span class="calibre1">2</span> quorum erant in fide,
legatos mittunt subsidium rogatum, quo facilius hostium copias sustinere
possint. <span class="calibre1">3</span> Aedui de consilio legatorum, quos Caesar
ad exercitum reliquerat, copias equitatus peditatusque subsidio
Biturigibus mittunt. <span class="calibre1">4</span> Qui cum ad flumen Ligerim
venissent, quod Bituriges ab Aeduis dividit, paucos dies ibi morati
neque flumen transire <span class="calibre1">5</span> ausi domum revertuntur
legatisque nostris renuntiant se Biturigum perfidiam veritos revertisse,
quibus id consili fuisse cognoverint, ut, si flumen transissent, una ex
parte ipsi, altera Arverni se circumsisterent. <span class="calibre1">6</span> Id
eane de causa, quam legatis pronuntiarunt, an perfidia adducti fecerint,
quod nihil nobis constat, non videtur pro certo esse proponendum. <span class="calibre1">7</span> Bituriges eorum discessu statim cum Arvernis iunguntur.
</p>

<p class="chapter"> [<a id="7.6">6</a>] <span class="calibre1">1</span> His rebus in Italiam
Caesari nuntiatis, cum iam ille urbanas res virtute Cn. Pompei
commodiorem in statum pervenisse intellegeret, in Transalpinam Galliam
profectus est. <span class="calibre1">2</span> Eo cum venisset, magna difficultate
adficiebatur, qua ratione ad exercitum pervenire posset. <span class="calibre1">3</span> Nam si legiones in provinciam arcesseret, se absente in
itinere proelio dimicaturas intellegebat; <span class="calibre1">4</span> si ipse
ad exercitum contenderet, ne eis quidem eo tempore qui quieti viderentur
suam salutem recte committi videbat. </p>

<p class="chapter"> [<a id="7.7">7</a>] <span class="calibre1">1</span> Interim Lucterius Cadurcus
in Rutenos missus eam civitatem Arvernis conciliat. <span class="calibre1">2</span> Progressus in Nitiobriges et Gabalos ab utrisque obsides
accipit et magna coacta manu in provinciam Narbonem versus eruptionem
facere contendit. <span class="calibre1">3</span> Qua re nuntiata Caesar omnibus
consiliis antevertendum existimavit, ut Narbonem proficisceretur. <span class="calibre1">4</span> Eo cum venisset, timentes confirmat, praesidia in
Rutenis provincialibus, Volcis Arecomicis, Tolosatibus circumque
Narbonem, quae loca hostibus erant finitima, constituit; <span class="calibre1">5</span> partem copiarum ex provincia supplementumque, quod ex
Italia adduxerat, in Helvios, qui fines Arvernorum contingunt, convenire
iubet. </p>

<p class="chapter"> [<a id="7.8">8</a>] <span class="calibre1">1</span> His rebus comparatis,
represso iam Lucterio et remoto, quod intrare intra praesidia
periculosum putabat, in Helvios proficiscitur. <span class="calibre1">2</span>
Etsi mons Cevenna, qui Arvernos ab Helviis discludit, durissimo tempore
anni altissima nive iter impediebat, tamen discussa nive sex in
altitudinem pedum atque ita viis patefactis summo militum sudore ad
fines Arvernorum pervenit. <span class="calibre1">3</span> Quibus oppressis
inopinantibus, quod se Cevenna ut muro munitos existimabant, ac ne
singulari quidem umquam homini eo tempore anni semitae patuerant,
equitibus imperat, ut quam latissime possint vagentur et quam maximum
hostibus terrorem inferant. <span class="calibre1">4</span> Celeriter haec fama ac
nuntiis ad Vercingetorigem perferuntur; quem perterriti omnes Arverni
circumsistunt atque obsecrant, ut suis fortunis consulat, neve ab
hostibus diripiantur, praesertim cum videat omne ad se bellum
translatum. <span class="calibre1">5</span> Quorum ille precibus permotus castra
ex Biturigibus movet in Arvernos versus. </p>

<p class="chapter"> [<a id="7.9">9</a>] <span class="calibre1">1</span> At Caesar biduum in his
locis moratus, quod haec de Vercingetorige usu ventura opinione
praeceperat, per causam supplementi equitatusque cogendi ab exercitu
discedit; Brutum adulescentem his copiis praeficit; <span class="calibre1">2</span> hunc monet, ut in omnes partes equites quam latissime
pervagentur: daturum se operam, ne longius triduo ab castris absit.
<span class="calibre1">3</span> His constitutis rebus suis inopinantibus quam
maximis potest itineribus Viennam pervenit. <span class="calibre1">4</span> Ibi
nactus recentem equitatum, quem multis ante diebus eo praemiserat, neque
diurno neque nocturno itinere intermisso per fines Aeduorum in Lingones
contendit, ubi duae legiones hiemabant, ut, si quid etiam de sua salute
ab Aeduis iniretur consili, celeritate praecurreret. <span class="calibre1">5</span> Eo cum pervenisset, ad reliquas legiones mittit priusque
omnes in unum locum cogit quam de eius adventu Arvernis nuntiari posset.
<span class="calibre1">6</span> Hac re cognita Vercingetorix rursus in Bituriges
exercitum reducit atque inde profectus Gorgobinam, Boiorum oppidum, quos
ibi Helvetico proelio victos Caesar collocaverat Aeduisque attribuerat,
oppugnare instituit. </p>

<p class="chapter"> [<a id="7.10">10</a>] <span class="calibre1">1</span> Magnam haec res Caesari
difficultatem ad consilium capiendum adferebat, si reliquam partem
hiemis uno loco legiones contineret, ne stipendiariis Aeduorum
expugnatis cuncta Gallia deficeret, quod nullum amicis in eo praesidium
videretur positum esse; si maturius ex hibernis educeret, ne ab re
frumentaria duris subvectionibus laboraret. <span class="calibre1">2</span>
Praestare visum est tamen omnis difficultates perpeti, quam tanta
contumelia accepta omnium suorum voluntates alienare. <span class="calibre1">3</span> Itaque cohortatus Aeduos de supportando commeatu
praemittit ad Boios qui de suo adventu doceant hortenturque ut in fide
maneant atque hostium impetum magno animo sustineant. <span class="calibre1">4</span> Duabus Agedinci legionibus atque impedimentis totius
exercitus relictis ad Boios proficiscitur. </p>

<p class="chapter"> [<a id="7.11">11</a>] <span class="calibre1">1</span> Altero die cum ad
oppidum Senonum Vellaunodunum venisset, ne quem post se hostem
relinqueret, quo expeditiore re frumentaria uteretur, oppugnare
instituit idque biduo circumvallavit; <span class="calibre1">2</span> tertio die
missis ex oppido legatis de deditione arma conferri, iumenta produci,
sescentos obsides dari iubet. <span class="calibre1">3</span> Ea qui conficeret,
Gaium Trebonium legatum relinquit. Ipse, ut quam primum iter faceret,
Cenabum Carnutum proficiscitur; <span class="calibre1">4</span> qui tum primum
allato nuntio de oppugnatione Vellaunoduni, cum longius eam rem ductum
iri existimarent, praesidium Cenabi tuendi causa, quod eo mitterent,
comparabant. Huc biduo pervenit. <span class="calibre1">5</span> Castris ante
oppidum positis diei tempore exclusus in posterum oppugnationem differt
quaeque ad eam rem usui sint militibus imperat <span class="calibre1">6</span> et,
quod oppidum Cenabum pons fluminis Ligeris contingebat, veritus ne noctu
ex oppido profugerent, duas legiones in armis excubare iubet. <span class="calibre1">7</span> Cenabenses paulo ante mediam noctem silentio ex oppido
egressi flumen transire coeperunt. Qua re per exploratores nuntiata
Caesar legiones <span class="calibre1">9</span> quas expeditas esse iusserat
portis incensis intromittit atque oppido potitur, perpaucis ex hostium
numero desideratis quin cuncti caperentur, quod pontis atque itinerum
angustiae multitudinis fugam intercluserant. <span class="calibre1">9</span>
Oppidum diripit atque incendit, praedam militibus donat, exercitum
Ligerem traducit atque in Biturigum fines pervenit. </p>

<p class="chapter"> [<a id="7.12">12</a>] <span class="calibre1">1</span> Vercingetorix, ubi de
Caesaris adventu cognovit, oppugnatione destitit atque obviam Caesari
proficiscitur. <span class="calibre1">2</span> Ille oppidum Biturigum positum in
via Noviodunum oppugnare instituerat. <span class="calibre1">3</span> Quo ex
oppido cum legati ad eum venissent oratum ut sibi ignosceret suaeque
vitae consuleret, ut celeritate reliquas res conficeret, qua pleraque
erat consecutus, arma conferri, equos produci, obsides dari iubet. <span class="calibre1">4</span> Parte iam obsidum tradita, cum reliqua administrarentur,
centurionibus et paucis militibus intromissis, qui arma iumentaque
conquirerent, equitatus hostium procul visus est, qui agmen
Vercingetorigis antecesserat. <span class="calibre1">5</span> Quem simul atque
oppidani conspexerunt atque in spem auxili venerunt, clamore sublato
arma capere, portas claudere, murum complere coeperunt. Centuriones in
oppido, <span class="calibre1">6</span> cum ex significatione Gallorum novi
aliquid ab eis iniri consili intellexissent, gladiis destrictis portas
occupaverunt suosque omnes incolumes receperunt. </p>

<p class="chapter"> [<a id="7.13">13</a>] <span class="calibre1">1</span> Caesar ex castris
equitatum educi iubet, proelium equestre committit: laborantibus iam
suis Germanos equites circiter CCCC summittit, quos ab initio habere
secum instituerat. <span class="calibre1">2</span> Eorum impetum Galli sustinere
non potuerunt atque in fugam coniecti multis amissis se ad agmen
receperunt. Quibus profligatis rursus oppidani perterriti comprehensos
eos, quorum opera plebem concitatam existimabant, ad Caesarem
perduxerunt seseque ei dediderunt. <span class="calibre1">3</span> Quibus rebus
confectis, Caesar ad oppidum Avaricum, quod erat maximum munitissimumque
in finibus Biturigum atque agri fertilissima regione, profectus est,
quod eo oppido recepto civitatem Biturigum se in potestatem redacturum
confidebat. </p>

<p class="chapter"> [<a id="7.14">14</a>] <span class="calibre1">1</span> Vercingetorix tot
continuis incommodis Vellaunoduni, Cenabi, Novioduni acceptis suos ad
concilium convocat. <span class="calibre1">2</span> Docet longe alia ratione esse
bellum gerendum atque antea gestum sit. Omnibus modis huic rei
studendum, ut pabulatione et commeatu Romani prohibeantur. <span class="calibre1">3</span> Id esse facile, quod equitatu ipsi abundent et quod anni
tempore subleventur. <span class="calibre1">4</span> Pabulum secari non posse;
necessario dispersos hostes ex aedificiis petere: hos omnes cotidie ab
equitibus deleri posse. <span class="calibre1">5</span> Praeterea salutis causa
rei familiaris commoda neglegenda: vicos atque aedificia incendi
oportere hoc spatio ab via quoque versus, quo pabulandi causa adire
posse videantur. Harum ipsis rerum copiam suppetere, <span class="calibre1">6</span> quod, quorum in finibus bellum geratur, eorum opibus
subleventur: <span class="calibre1">7</span> Romanos aut inopiam non laturos aut
magno periculo longius ab castris processuros; <span class="calibre1">8</span>
neque interesse, ipsosne interficiant, impedimentisne exuant, quibus
amissis bellum geri non possit. <span class="calibre1">9</span> Praeterea oppida
incendi oportere, quae non munitione et loci natura ab omni sint
periculo tuta, neu suis sint ad detractandam militiam receptacula neu
Romanis proposita ad copiam commeatus praedamque tollendam. <span class="calibre1">10</span> Haec si gravia aut acerba videantur, multo illa gravius
aestimare, liberos, coniuges in servitutem abstrahi, ipsos interfici;
quae sit necesse accidere victis. </p>

<p class="chapter"> [<a id="7.15">15</a>] <span class="calibre1">1</span> Omnium consensu hac
sententia probata uno die amplius XX urbes Biturigum incenduntur. <span class="calibre1">2</span> Hoc idem fit in reliquis civitatibus: in omnibus
partibus incendia conspiciuntur; quae etsi magno cum dolore omnes
ferebant, tamen hoc sibi solati proponebant, quod se prope explorata
victoria celeriter amissa reciperaturos confidebant. <span class="calibre1">3</span> Deliberatur de Avarico in communi concilio, incendi
placeret an defendi. <span class="calibre1">4</span> Procumbunt omnibus Gallis ad
pedes Bituriges, ne pulcherrimam prope totius Galliae urbem, quae
praesidio et ornamento sit civitati, suis manibus succendere cogerentur:
<span class="calibre1">5</span> facile se loci natura defensuros dicunt, quod
prope ex omnibus partibus flumine et palude circumdata unum habeat et
perangustum aditum. <span class="calibre1">6</span> Datur petentibus venia
dissuadente primo Vercingetorige, post concedente et precibus ipsorum et
misericordia vulgi. Defensores oppido idonei deliguntur. </p>

<p class="chapter"> [<a id="7.16">16</a>] <span class="calibre1">1</span> Vercingetorix minoribus
Caesarem itineribus subsequitur et locum castris deligit paludibus
silvisque munitum ab Avarico longe milia passuum XVI. <span class="calibre1">2</span> Ibi per certos exploratores in singula diei tempora quae
ad Avaricum agerentur cognoscebat et quid fieri vellet imperabat. <span class="calibre1">3</span> Omnes nostras pabulationes frumentationesque observabat
dispersosque, cum longius necessario procederent, adoriebatur magnoque
incommodo adficiebat, etsi, quantum ratione provideri poterat, ab
nostris occurrebatur, ut incertis temporibus diversisque itineribus
iretur. </p>

<p class="chapter"> [<a id="7.17">17</a>] <span class="calibre1">1</span> Castris ad eam partem
oppidi positis Caesar, quae intermissa [a] flumine et a paludibus
aditum, ut supra diximus, angustum habebat, aggerem apparare, vineas
agere, turres duas constituere coepit: nam circumvallare loci natura
prohibebat. <span class="calibre1">2</span> De re frumentaria Boios atque Aeduos
adhortari non destitit; quorum alteri, quod nullo studio agebant, non
multum adiuvabant, alteri non magnis facultatibus, quod civitas erat
exigua et infirma, celeriter quod habuerunt consumpserunt. <span class="calibre1">3</span> Summa difficultate rei frumentariae adfecto exercitu
tenuitate Boiorum, indiligentia Aeduorum, incendiis aedificiorum, usque
eo ut complures dies frumento milites caruerint et pecore ex
longinquioribus vicis adacto extremam famem sustentarent, nulla tamen
vox est ab eis audita populi Romani maiestate et superioribus victoriis
indigna. <span class="calibre1">4</span> Quin etiam Caesar cum in opere singulas
legiones appellaret et, si acerbius inopiam ferrent, se dimissurum
oppugnationem diceret, universi ab eo, ne id faceret, petebant: <span class="calibre1">5</span> sic se complures annos illo imperante meruisse, ut
nullam ignominiam acciperent, nusquam infecta re discederent: <span class="calibre1">6</span> hoc se ignominiae laturos loco, si inceptam
oppugnationem reliquissent: <span class="calibre1">7</span> praestare omnes
perferre acerbitates, quam non civibus Romanis, qui Cenabi perfidia
Gallorum interissent, parentarent. <span class="calibre1">8</span> Haec eadem
centurionibus tribunisque militum mandabant, ut per eos ad Caesarem
deferrentur. </p>

<p class="chapter"> [<a id="7.18">18</a>] <span class="calibre1">1</span> Cum iam muro turres
appropinquassent, ex captivis Caesar cognovit Vercingetorigem consumpto
pabulo castra movisse propius Avaricum atque ipsum cum equitatu
expeditisque, qui inter equites proeliari consuessent, insidiarum causa
eo profectum, quo nostros postero die pabulatum venturos arbitraretur.
<span class="calibre1">3</span> Quibus rebus cognitis media nocte silentio
profectus ad hostium castra mane pervenit. <span class="calibre1">3</span> Illi
celeriter per exploratores adventu Caesaris cognito carros
impedimentaque sua in artiores silvas abdiderunt, copias omnes in loco
edito atque aperto instruxerunt. <span class="calibre1">4</span> Qua re nuntiata
Caesar celeriter sarcinas conferri, arma expediri iussit. </p>

<p class="chapter"> [<a id="7.19">19</a>] <span class="calibre1">1</span> Collis erat leniter ab
infimo acclivis. Hunc ex omnibus fere partibus palus difficilis atque
impedita cingebat non latior pedibus quinquaginta. <span class="calibre1">2</span>
Hoc se colle interruptis pontibus Galli fiducia loci continebant
generatimque distributi in civitates omnia vada ac saltus eius paludis
obtinebant, <span class="calibre1">3</span> sic animo parati, ut, si eam paludem
Romani perrumpere conarentur, haesitantes premerent ex loco superiore;
ut qui propinquitatem loci videret paratos prope aequo Marte ad
dimicandum existimaret, qui iniquitatem condicionis perspiceret inani
simulatione sese ostentare cognosceret. <span class="calibre1">4</span>
Indignantes milites Caesar, quod conspectum suum hostes perferre possent
tantulo spatio interiecto, et signum proeli exposcentes edocet, quanto
detrimento et quot virorum fortium morte necesse sit constare victoriam;
quos cum sic animo paratos videat, <span class="calibre1">5</span> ut nullum pro
sua laude periculum recusent, summae se iniquitatis condemnari debere,
nisi eorum vitam sua salute habeat cariorem. <span class="calibre1">6</span> Sic
milites consolatus eodem die reducit in castra reliquaque quae ad
oppugnationem pertinebant oppidi administrare instituit. </p>

<p class="chapter"> [<a id="7.20">20</a>] <span class="calibre1">1</span> Vercingetorix, cum ad
suos redisset, proditionis insimulatus, quod castra propius Romanos
movisset, quod cum omni equitatu discessisset, quod sine imperio tantas
copias reliquisset, quod eius discessu Romani tanta opportunitate et
celeritate venissent: <span class="calibre1">2</span> non haec omnia fortuito aut
sine consilio accidere potuisse; regnum illum Galliae malle Caesaris
concessu quam ipsorum habere beneficio <span class="calibre1">3</span> –
tali modo accusatus ad haec respondit: Quod castra movisset, factum
inopia pabuli etiam ipsis hortantibus; quod propius Romanos accessisset,
persuasum loci opportunitate, qui se ipsum munitione defenderet: <span class="calibre1">4</span> equitum vero operam neque in loco palustri desiderari
debuisse et illic fuisse utilem, quo sint profecti. <span class="calibre1">5</span> Summam imperi se consulto nulli discedentem tradidisse,
ne is multitudinis studio ad dimicandum impelleretur; cui rei propter
animi mollitiem studere omnes videret, quod diutius laborem ferre non
possent. <span class="calibre1">6</span> Romani si casu intervenerint, fortunae,
si alicuius indicio vocati, huic habendam gratiam, quod et paucitatem
eorum ex loco superiore cognoscere et virtutem despicere potuerint, qui
dimicare non ausi turpiter se in castra receperint. <span class="calibre1">7</span> Imperium se ab Caesare per proditionem nullum
desiderare, quod habere victoria posset, quae iam esset sibi atque
omnibus Gallis explorata: quin etiam ipsis remittere, si sibi magis
honorem tribuere, quam ab se salutem accipere videantur. <span class="calibre1">8</span> "Haec ut intellegatis," inquit, "a me sincere
pronuntiari, audite Romanos milites." Producit servos, <span class="calibre1">9</span> quos in pabulatione paucis ante diebus exceperat et fame
vinculisque excruciaverat. Hi iam ante edocti quae interrogati
pronuntiarent, <span class="calibre1">10</span> milites se esse legionarios
dicunt; fame et inopia adductos clam ex castris exisse, si quid frumenti
aut pecoris in agris reperire possent: <span class="calibre1">11</span> simili
omnem exercitum inopia premi, nec iam vires sufficere cuiusquam nec
ferre operis laborem posse: itaque statuisse imperatorem, si nihil in
oppugnatione oppidi profecissent, triduo exercitum deducere. "Haec,"
inquit, "a me," Vercingetorix, "beneficia habetis, <span class="calibre1">12</span> quem proditionis insimulatis; cuius opera sine vestro
sanguine tantum exercitum victorem fame consumptum videtis; quem
turpiter se ex fuga recipientem ne qua civitas suis finibus recipiat a
me provisum est." </p>

<p class="chapter"> [<a id="7.21">21</a>] <span class="calibre1">1</span> Conclamat omnis
multitudo et suo more armis concrepat, quod facere in eo consuerunt
cuius orationem approbant: summum esse Vercingetorigem ducem, nec de
eius fide dubitandum, nec maiore ratione bellum administrari posse.
<span class="calibre1">2</span> Statuunt, ut X milia hominum delecta ex omnibus
copiis in oppidum mittantur, <span class="calibre1">3</span> nec solis Biturigibus
communem salutem committendam censent, quod paene in eo, si id oppidum
retinuissent, summam victoriae constare intellegebant. </p>

<p class="chapter"> [<a id="7.22">22</a>] <span class="calibre1">1</span> Singulari militum
nostrorum virtuti consilia cuiusque modi Gallorum occurrebant, ut est
summae genus sollertiae atque ad omnia imitanda et efficienda, quae ab
quoque traduntur, aptissimum. <span class="calibre1">2</span> Nam et laqueis
falces avertebant, quas, cum destinaverant, tormentis introrsus
reducebant, et aggerem cuniculis subtrahebant, eo scientius quod apud
eos magnae sunt ferrariae atque omne genus cuniculorum notum atque
usitatum est. <span class="calibre1">3</span> Totum autem murum ex omni parte
turribus contabulaverant atque has coriis intexerant. <span class="calibre1">4</span> Tum crebris diurnis nocturnisque eruptionibus aut aggeri
ignem inferebant aut milites occupatos in opere adoriebantur, et
nostrarum turrium altitudinem, quantum has cotidianus agger expresserat,
<span class="calibre1">5</span> commissis suarum turrium malis adaequabant, et
apertos cuniculos praeusta et praeacuta materia et pice fervefacta et
maximi ponderis saxis morabantur moenibusque appropinquare prohibebant.
</p>

<p class="chapter"> [<a id="7.23">23</a>] <span class="calibre1">1</span> Muri autem omnes Gallici
hac fere forma sunt. Trabes derectae perpetuae in longitudinem paribus
intervallis, distantes inter se binos pedes, in solo collocantur. <span class="calibre1">2</span> Hae revinciuntur introrsus et multo aggere vestiuntur:
ea autem, quae diximus, inter valla grandibus in fronte saxis
effarciuntur. <span class="calibre1">3</span> His collocatis et coagmentatis alius
insuper ordo additur, ut idem illud intervallum servetur neque inter se
contingant trabes, sed paribus intermissae spatiis singulae singulis
saxis interiectis arte contineantur. <span class="calibre1">4</span> Sic deinceps
omne opus contexitur, dum iusta muri altitudo expleatur. <span class="calibre1">5</span> Hoc cum in speciem varietatemque opus deforme non est
alternis trabibus ac saxis, quae rectis lineis suos ordines servant, tum
ad utilitatem et defensionem urbium summam habet opportunitatem, quod et
ab incendio lapis et ab ariete materia defendit, quae perpetuis trabibus
pedes quadragenos plerumque introrsus revincta neque perrumpi neque
distrahi potest. </p>

<p class="chapter"> [<a id="7.24">24</a>] <span class="calibre1">1</span> His tot rebus impedita
oppugnatione milites, cum toto tempore frigore et assiduis imbribus
tardarentur, tamen continenti labore omnia haec superaverunt et diebus
XXV aggerem latum pedes CCCXXX, altum pedes LXXX exstruxerunt. <span class="calibre1">2</span> Cum is murum hostium paene contingeret, et Caesar ad
opus consuetudine excubaret militesque hortaretur, ne quod omnino tempus
ab opere intermitteretur, paulo ante tertiam vigiliam est animadversum
fumare aggerem, quem cuniculo hostes succenderant, <span class="calibre1">3</span>
eodemque tempore toto muro clamore sublato duabus portis ab utroque
latere turrium eruptio fiebat, <span class="calibre1">4</span> alii faces atque
aridam materiem de muro in aggerem eminus iaciebant, picem reliquasque
res, quibus ignis excitari potest, fundebant, ut quo primum curreretur
aut cui rei ferretur auxilium vix ratio iniri posset. <span class="calibre1">5</span> Tamen, quod instituto Caesaris semper duae legiones pro
castris excubabant pluresque partitis temporibus erant in opere,
celeriter factum est, ut alii eruptionibus resisterent, alii turres
reducerent aggeremque inter scinderent, omnis vero ex castris multitudo
ad restinguendum concurreret. </p>

<p class="chapter"> [<a id="7.25">25</a>] <span class="calibre1">1</span> Cum in omnibus locis
consumpta iam reliqua parte noctis pugnaretur, semperque hostibus spes
victoriae redintegraretur, eo magis, quod deustos pluteos turrium
videbant nec facile adire apertos ad auxiliandum animadvertebant,
semperque ipsi recentes defessis succederent omnemque Galliae salutem in
illo vestigio temporis positam arbitrarentur, accidit inspectantibus
nobis quod dignum memoria visum praetereundum non existimavimus. <span class="calibre1">2</span> Quidam ante portam oppidi Gallus per manus sebi ac picis
traditas glebas in ignem e regione turris proiciebat: scorpione ab
latere dextro traiectus exanimatusque concidit. <span class="calibre1">3</span>
Hunc ex proximis unus iacentem transgressus eodem illo munere
fungebatur; <span class="calibre1">4</span> eadem ratione ictu scorpionis
exanimato alteri successit tertius et tertio quartus, nec prius ille est
a propugnatoribus vacuus relictus locus quam restincto aggere atque omni
ex parte summotis hostibus finis est pugnandi factus. </p>

<p class="chapter"> [<a id="7.26">26</a>] <span class="calibre1">1</span> Omnia experti Galli,
quod res nulla successerat, postero die consilium ceperunt ex oppido
profugere hortante et iubente Vercingetorige. <span class="calibre1">2</span> Id
silentio noctis conati non magna iactura suorum sese effecturos
sperabant, propterea quod neque longe ab oppido castra Vercingetorigis
aberant, et palus, quae perpetua intercedebat, Romanos ad insequendum
tardabat. <span class="calibre1">3</span> Iamque hoc facere noctu apparabant, cum
matres familiae repente in publicum procurrerunt flentesque proiectae ad
pedes suorum omnibus precibus petierunt, ne se et communes liberos
hostibus ad supplicium dederent, quos ad capiendam fugam naturae et
virium infirmitas impediret. <span class="calibre1">4</span> Ubi eos in sententia
perstare viderunt, quod plerumque in summo periculo timor misericordiam
non recipit, conclamare et significare de fuga Romanis coeperunt. <span class="calibre1">5</span> Quo timore perterriti Galli, ne ab equitatu Romanorum
viae praeoccuparentur, consilio destiterunt. </p>

<p class="chapter"> [<a id="7.27">27</a>] <span class="calibre1">1</span> Postero die Caesar
promota turri perfectisque operibus quae facere instituerat, magno
coorto imbre non inutilem hanc ad capiendum consilium tempestatem
arbitratus est, quod paulo incautius custodias in muro dispositas
videbat, suosque languidius in opere versari iussit et quid fieri vellet
ostendit. <span class="calibre1">2</span> Legionibusque intra vineas in occulto
expeditis, cohortatus ut aliquando pro tantis laboribus fructum
victoriae perciperent, eis qui primi murum ascendissent praemia
proposuit militibusque signum dedit. <span class="calibre1">3</span> Illi subito
ex omnibus partibus evolaverunt murumque celeriter compleverunt. </p>

<p class="chapter"> [<a id="7.28">28</a>] <span class="calibre1">1</span> Hostes re nova
perterriti muro turribusque deiecti in foro ac locis patentioribus
cuneatim constiterunt, hoc animo ut si qua ex parte obviam contra
veniretur acie instructa depugnarent. <span class="calibre1">2</span> Ubi neminem
in aequum locum sese demittere, sed toto undique muro circumfundi
viderunt, veriti ne omnino spes fugae tolleretur, abiectis armis ultimas
oppidi partes continenti impetu petiverunt <span class="calibre1">3</span>,
parsque ibi, cum angusto exitu portarum se ipsi premerent, a militibus,
pars iam egressa portis ab equitibus est interfecta; <span class="calibre1">4</span> nec fuit quisquam, qui praedae studeret. Sic et Cenabi
caede et labore operis incitati non aetate confectis, non mulieribus,
non infantibus pepercerunt. <span class="calibre1">5</span> Denique ex omni
numero, qui fuit circiter milium XL, vix DCCC, qui primo clamore audito
se ex oppido eiecerunt, incolumes ad Vercingetorigem pervenerunt. <span class="calibre1">6</span> Quos ille multa iam nocte silentio ex fuga excepit,
veritus ne qua in castris ex eorum concursu et misericordia vulgi
seditio oreretur, ut procul in via dispositis familiaribus suis
principibusque civitatum disparandos deducendosque ad suos curaret, quae
cuique civitati pars castrorum ab initio obvenerat. </p>

<p class="chapter"> [<a id="7.29">29</a>] <span class="calibre1">1</span> Postero die concilio
convocato consolatus cohortatusque est ne se admodum animo demitterent,
ne perturbarentur incommodo. <span class="calibre1">2</span> Non virtute neque in
acie vicisse Romanos, sed artificio quodam et scientia oppugnationis,
cuius rei fuerint ipsi imperiti. <span class="calibre1">3</span> Errare, si qui in
bello omnes secundos rerum proventus exspectent. <span class="calibre1">4</span>
Sibi numquam placuisse Avaricum defendi, cuius rei testes ipsos haberet;
sed factum imprudentia Biturigum et nimia obsequentia reliquorum uti hoc
incommodum acciperetur. <span class="calibre1">5</span> Id tamen se celeriter
maioribus commodis sanaturum. <span class="calibre1">6</span> Nam quae ab reliquis
Gallis civitates dissentirent, has sua diligentia adiuncturum atque unum
consilium totius Galliae effecturum, cuius consensui ne orbis quidem
terrarum possit obsistere; idque se prope iam effectum habere. <span class="calibre1">7</span> Interea aequum esse ab eis communis salutis causa
impetrari ut castra munire instituerent, quo facilius repentinos hostium
impetus sustinerent. </p>

<p class="chapter"> [<a id="7.30">30</a>] <span class="calibre1">1</span> Fuit haec oratio non
ingrata Gallis, et maxime, quod ipse animo non defecerat tanto accepto
incommodo neque se in occultum abdiderat et conspectum multitudinis
fugerat; <span class="calibre1">2</span> plusque animo providere et praesentire
existimabatur, quod re integra primo incendendum Avaricum, post
deserendum censuerat. <span class="calibre1">3</span> Itaque ut reliquorum
imperatorum res adversae auctoritatem minuunt, sic huius ex contrario
dignitas incommodo accepto in dies augebatur. <span class="calibre1">4</span>
Simul in spem veniebant eius adfirmatione de reliquis adiungendis
civitatibus; primumque eo tempore Galli castra munire instituerunt et
sic sunt animo confirmati, homines insueti laboris, ut omnia quae
imperarentur sibi patienda existimarent. </p>

<p class="chapter"> [<a id="7.31">31</a>] <span class="calibre1">1</span> Nec minus quam est
pollicitus Vercingetorix animo laborabat ut reliquas civitates
adiungeret, atque eas donis pollicitationibusque alliciebat. Huic rei
idoneos homines deligebat, <span class="calibre1">2</span> quorum quisque aut
oratione subdola aut amicitia facillime capere posset. Qui Avarico
expugnato refugerant, <span class="calibre1">3</span> armandos vestiendosque
curat; <span class="calibre1">4</span> simul, ut deminutae copiae
redintegrarentur, imperat certum numerum militum civitatibus, quem et
quam ante diem in castra adduci velit, sagittariosque omnes, quorum erat
permagnus numerus in Gallia, conquiri et ad se mitti iubet. His rebus
celeriter id quod Avarici deperierat expletur. <span class="calibre1">5</span>
Interim Teutomatus, Olloviconis filius, rex Nitiobrigum, cuius pater ab
senatu nostro amicus erat appellatus, cum magno equitum suorum numero et
quos ex Aquitania conduxerat ad eum pervenit. </p>

<p class="chapter"> [<a id="7.32">32</a>] <span class="calibre1">1</span> Caesar Avarici complures
dies commoratus summamque ibi copiam frumenti et reliqui commeatus
nactus exercitum ex labore atque inopia refecit. <span class="calibre1">2</span>
Iam prope hieme confecta cum ipso anni tempore ad gerendum bellum
vocaretur et ad hostem proficisci constituisset, sive eum ex paludibus
silvisque elicere sive obsidione premere posset, legati ad eum principes
Aeduorum veniunt oratum ut maxime necessario tempore civitati subveniat:
<span class="calibre1">3</span> summo esse in periculo rem, quod, cum singuli
magistratus antiquitus creari atque regiam potestatem annum obtinere
consuessent, duo magistratum gerant et se uterque eorum legibus creatum
esse dicat. <span class="calibre1">4</span> Horum esse alterum Convictolitavem,
florentem et illustrem adulescentem, alterum Cotum, antiquissima familia
natum atque ipsum hominem summae potentiae et magnae cognationis, cuius
frater Valetiacus proximo anno eundem magistratum gesserit. <span class="calibre1">5</span> Civitatem esse omnem in armis; divisum senatum, divisum
populum, suas cuiusque eorum clientelas. Quod si diutius alatur
controversia, fore uti pars cum parte civitatis confligat. Id ne
accidat, positum in eius diligentia atque auctoritate. </p>

<p class="chapter"> [<a id="7.33">33</a>] <span class="calibre1">1</span> Caesar, etsi a bello
atque hoste discedere detrimentosum esse existimabat, tamen non ignorans
quanta ex dissensionibus incommoda oriri consuessent, ne tanta et tam
coniuncta populo Romano civitas, quam ipse semper aluisset omnibusque
rebus ornasset, ad vim atque arma descenderet, atque ea pars quae minus
sibi confideret auxilia a Vercingetorige arcesseret, <span class="calibre1">2</span> huic rei praevertendum existimavit et, quod legibus
Aeduorum eis, qui summum magistra tum obtinerent, excedere ex finibus
non liceret, ne quid de iure aut de legibus eorum deminuisse videretur,
ipse in Aeduos proficisci statuit senatumque omnem et quos inter
controversia esset ad se Decetiam evocavit. <span class="calibre1">3</span> Cum
prope omnis civitas eo convenisset, docereturque paucis clam convocatis
alio loco, alio tempore atque oportuerit fratrem a fratre renuntiatum,
cum leges duo ex una familia vivo utroque non solum magistratus creari
vetarent, sed etiam in senatu esse prohiberent, Cotum imperium deponere
coegit, Convictolitavem, <span class="calibre1">4</span> qui per sacerdotes more
civitatis intermissis magistratibus esset creatus, potestatem obtinere
iussit. </p>

<p class="chapter"> [<a id="7.34">34</a>] <span class="calibre1">1</span> Hoc decreto interposito
cohortatus Aeduos, ut controversiarum ac dissensionis obliviscerentur
atque omnibus omissis his rebus huic bello servirent eaque quae
meruissent praemia ab se devicta Gallia exspectarent equitatumque omnem
et peditum milia decem sibi celeriter mitterent, quae in praesidiis rei
frumentariae causa disponeret, exercitum in duas partes divisit: <span class="calibre1">2</span> quattuor legiones in Senones Parisiosque Labieno
ducendas dedit, sex ipse in Arvernos ad oppidum Gergoviam secundum
flumen Elaver duxit; equitatus partem illi attribuit, partem sibi
reliquit. <span class="calibre1">3</span> Qua re cognita Vercingetorix omnibus
interruptis eius fluminis pontibus ab altera fluminis parte iter facere
coepit. </p>

<p class="chapter"> [<a id="7.35">35</a>] <span class="calibre1">1</span> Cum uterque utrimque
exisset exercitus, in conspectu fereque e regione castris castra
ponebant dispositis exploratoribus, necubi effecto ponte Romani copias
traducerent. Erat in magnis Caesaris difficultatibus res, ne maiorem
aestatis partem flumine impediretur, quod non fere ante autumnum Elaver
vado transiri solet. <span class="calibre1">2</span> Itaque, ne id accideret,
silvestri loco castris positis e regione unius eorum pontium, quos
Vercingetorix rescindendos curaverat, postero die cum duabus legionibus
in occulto restitit; <span class="calibre1">3</span> reliquas copias cum omnibus
impedimentis, ut consueverat, misit, apertis quibusdam cohortibus, uti
numerus legionum constare videretur. <span class="calibre1">4</span> His quam
longissime possent egredi iussis, cum iam ex diei tempore coniecturam
ceperat in castra perventum, isdem sublicis, quarum pars inferior
integra remanebat, pontem reficere coepit. <span class="calibre1">5</span>
Celeriter effecto opere legionibusque traductis et loco castris idoneo
delecto reliquas copias revocavit. <span class="calibre1">6</span> Vercingetorix
re cognita, ne contra suam voluntatem dimicare cogeretur, magnis
itineribus antecessit. </p>

<p class="chapter"> [<a id="7.36">36</a>] <span class="calibre1">1</span> Caesar ex eo loco
quintis castris Gergoviam pervenit equestrique eo die proelio levi facto
perspecto urbis situ, quae posita in altissimo monte omnes aditus
difficiles habebat, de expugnatione desperavit, de obsessione non prius
agendum constituit, quam rem frumentariam expedisset. <span class="calibre1">2</span> At Vercingetorix castris, prope oppidum positis,
mediocribus circum se intervallis separatim singularum civitatium copias
collocaverat atque omnibus eius iugi collibus occupatis, qua despici
poterat, <span class="calibre1">3</span> horribilem speciem praebebat;
principesque earum civitatium, quos sibi ad consilium capiendum
delegerat, prima luce cotidie ad se convenire iubebat, seu quid
communicandum, seu quid administrandum videretur; <span class="calibre1">4</span>
neque ullum fere diem intermittebat quin equestri proelio interiectis
sagittariis, quid in quoque esset animi ac virtutis suorum perspiceret.
<span class="calibre1">5</span> Erat e regione oppidi collis sub ipsis radicibus
montis, egregie munitus atque ex omni parte circumcisus; quem si
tenerent nostri, et aquae magna parte et pabulatione libera prohibituri
hostes videbantur. <span class="calibre1">6</span> Sed is locus praesidio ab his
non nimis firmo tenebatur. <span class="calibre1">7</span> Tamen silentio noctis
Caesar ex castris egressus, priusquam subsidio ex oppido veniri posset,
deiecto praesidio potitus loco duas ibi legiones collocavit fossamque
duplicem duodenum pedum a maioribus castris ad minora perduxit, ut tuto
ab repentino hostium incursu etiam singuli commeare possent. </p>

<p class="chapter"> [<a id="7.37">37</a>] <span class="calibre1">1</span> Dum haec ad Gergoviam
geruntur, Convictolitavis Aeduus, cui magistratum adiudicatum a Caesare
demonstravimus, sollicitatus ab Arvernis pecunia cum quibusdam
adulescentibus colloquitur; quorum erat princeps Litaviccus atque eius
fratres, amplissima familia nati adulescentes. <span class="calibre1">2</span> Cum
his praemium communicat hortaturque, ut se liberos et imperio natos
meminerint. <span class="calibre1">3</span> Unam esse Aeduorum civitatem, quae
certissimam Galliae victoriam detineat; eius auctoritate reliquas
contineri; qua traducta locum consistendi Romanis in Gallia non fore.
<span class="calibre1">4</span> Esse nonnullo se Caesaris beneficio adfectum, sic
tamen, ut iustissimam apud eum causam obtinuerit; sed plus communi
libertati tribuere. <span class="calibre1">5</span> Cur enim potius Aedui de suo
iure et de legibus ad Caesarem disceptatorem, quam Romani ad Aeduos
veniant? <span class="calibre1">6</span> Celeriter adulescentibus et oratione
magistratus et praemio deductis, cum se vel principes eius consili fore
profiterentur, ratio perficiendi quaerebatur, quod civitatem temere ad
suscipiendum bellum adduci posse non confidebant. <span class="calibre1">7</span>
Placuit ut Litaviccus decem illis milibus, quae Caesari ad bellum
mitterentur, praeficeretur atque ea ducenda curaret, fratresque eius ad
Caesarem praecurrerent. Reliqua qua ratione agi placeat constituunt.
</p>

<p class="chapter"> [<a id="7.38">38</a>] <span class="calibre1">1</span> Litaviccus accepto
exercitu, cum milia passuum circiter XXX ab Gergovia abesset, convocatis
subito militibus lacrimans, "Quo proficiscimur," inquit, "milites? <span class="calibre1">2</span> Omnis noster equitatus, omnis nobilitas interiit;
principes civitatis, Eporedorix et Viridomarus, insimulati proditionis
ab Romanis indicta causa interfecti sunt. <span class="calibre1">3</span> Haec ab
ipsis cognoscite, qui ex ipsa caede fugerunt: nam ego fratribus atque
omnibus meis propinquis interfectis dolore prohibeor, <span class="calibre1">4</span> quae gesta sunt, pronuntiare." Producuntur hi quos ille
edocuerat quae dici vellet, atque eadem, quae Litaviccus pronuntiaverat,
multitudini exponunt: multos equites Aeduorum interfectos, <span class="calibre1">5</span> quod collocuti cum Arvernis dicerentur; ipsos se inter
multitudinem militum occultasse atque ex media caede fugisse. <span class="calibre1">6</span> Conclamant Aedui et Litaviccum obsecrant ut sibi
consulat. "Quasi vero," inquit ille, "consili sit res, ac non necesse
sit nobis Gergoviam contendere et cum Arvernis nosmet coniungere. <span class="calibre1">7</span> An dubitamus quin nefario facinore admisso Romani iam ad
nos interficiendos concurrant? Proinde, si quid in nobis animi est,
<span class="calibre1">8</span> persequamur eorum mortem qui indignissime
interierunt, atque hos latrones interficiamus." Ostendit cives Romanos,
qui eius praesidi fiducia una erant: <span class="calibre1">9</span> magnum
numerum frumenti commeatusque diripit, ipsos crudeliter excruciatos
interficit. <span class="calibre1">10</span> Nuntios tota civitate Aeduorum
dimittit, eodem mendacio de caede equitum et principum permovet;
hortatur ut simili ratione atque ipse fecerit suas iniurias
persequantur. </p>

<p class="chapter"> [<a id="7.39">39</a>] <span class="calibre1">1</span> Eporedorix Aeduus, summo
loco natus adulescens et summae domi potentiae, et una Viridomarus, pari
aetate et gratia, sed genere dispari, quem Caesar ab Diviciaco sibi
traditum ex humili loco ad summam dignitatem perduxerat, in equitum
numero convenerant nominatim ab eo evocati. <span class="calibre1">2</span> His
erat inter se de principatu contentio, et in illa magistratuum
controversia alter pro Convictolitavi, alter pro Coto summis opibus
pugnaverant. <span class="calibre1">3</span> Ex eis Eporedorix cognito Litavicci
consilio media fere nocte rem ad Caesarem defert; orat ne patiatur
civitatem pravis adulescentium consiliis ab amicitia populi Romani
deficere; quod futurum provideat, si se tot hominum milia cum hostibus
coniunxerint, quorum salutem neque propinqui neglegere, neque civitas
levi momento aestimare posset. </p>

<p class="chapter"> [<a id="7.40">40</a>] <span class="calibre1">1</span> Magna adfectus
sollicitudine hoc nuntio Caesar, quod semper Aeduorum civitati praecipue
indulserat, nulla interposita dubitatione legiones expeditas quattuor
equitatumque omnem ex castris educit; <span class="calibre1">2</span> nec fuit
spatium tali tempore ad contrahenda castra, quod res posita in
celeritate videbatur; Gaium Fabium legatum cum legionibus duabus castris
praesidio relinquit. <span class="calibre1">3</span> Fratres Litavicci cum
comprehendi iussisset, paulo ante reperit ad hostes fugisse. <span class="calibre1">4</span> Adhortatus milites, ne necessario tempore itineris
labore permoveantur, cupidissimis omnibus progressus milia passuum XXV
agmen Aeduorum conspicatus immisso equitatu iter eorum moratur atque
impedit interdicitque omnibus ne quemquam interficiant. Eporedorigem et
Viridomarum, <span class="calibre1">5</span> quos illi interfectos existimabant,
inter equites versari suosque appellare iubet. <span class="calibre1">6</span> His
cognitis et Litavicci fraude perspecta Aedui manus tendere, deditionem
significare et proiectis armis mortem deprecari incipiunt. <span class="calibre1">7</span> Litaviccus cum suis clientibus, quibus more Gallorum
nefas est etiam in extrema fortuna deserere patronos, Gergoviam
profugit. </p>

<p class="chapter"> [<a id="7.41">41</a>] <span class="calibre1">1</span> Caesar nuntiis ad
civitatem Aeduorum missis, qui suo beneficio conservatos docerent quos
iure belli interficere potuisset, tribusque horis noctis exercitui ad
quietem datis castra ad Gergoviam movit. <span class="calibre1">2</span> Medio
fere itinere equites a Fabio missi, quanto res in periculo fuerit,
exponunt. Summis copiis castra oppugnata demonstrant, cum crebro integri
defessis succederent nostrosque assiduo labore defatigarent, quibus
propter magnitudinem castrorum perpetuo esset isdem in vallo
permanendum. <span class="calibre1">3</span> Multitudine sagittarum atque omnis
generis telorum multos vulneratos; ad haec sustinenda magno usui fuisse
tormenta. <span class="calibre1">4</span> Fabium discessu eorum duabus relictis
portis obstruere ceteras pluteosque vallo addere et se in posterum diem
similemque casum apparare. <span class="calibre1">5</span> His rebus cognitis
Caesar summo studio militum ante ortum solis in castra pervenit. </p>

<p class="chapter"> [<a id="7.42">42</a>] <span class="calibre1">1</span> Dum haec ad Gergoviam
geruntur, Aedui primis nuntiis ab Litavicco acceptis nullum sibi ad
cognoscendum spatium relinquunt. <span class="calibre1">2</span> Impellit alios
avaritia, alios iracundia et temeritas, quae maxime illi hominum generi
est innata, ut levem auditionem habeant pro re comperta. <span class="calibre1">3</span> Bona civium Romanorum diripiunt, caedes faciunt, in
servitutem abstrahunt. <span class="calibre1">4</span> Adiuvat rem proclinatam
Convictolitavis plebemque ad furorem impellit, ut facinore admisso ad
sanitatem reverti pudeat. <span class="calibre1">5</span> Marcum Aristium,
tribunum militum, iter ad legionem facientem fide data ex oppido
Cabillono educunt: idem facere cogunt eos, qui negotiandi causa ibi
constiterant. <span class="calibre1">6</span> Hos continuo (in) itinere adorti
omnibus impedimentis exuunt; repugnantes diem noctemque obsident; multis
utrimque interfectis maiorem multitudinem armatorum concitant. </p>

<p class="chapter"> [<a id="7.43">43</a>] <span class="calibre1">1</span> Interim nuntio allato
omnes eorum milites in potestate Caesaris teneri, concurrunt ad
Aristium, nihil publico factum consilio demonstrant; quaestionem de
bonis direptis decernunt, <span class="calibre1">2</span> Litavicci fatrumque bona
publicant, legatos ad Caesarem sui purgandi gratia mittunt. <span class="calibre1">3</span> Haec faciunt reciperandorum suorum causa; sed
contaminati facinore et capti compendio ex direptis bonis, quod ea res
ad multos pertinebat, timore poenae exterriti consilia clam de bello
inire incipiunt civitatesque reliquas legationibus sollicitant. <span class="calibre1">4</span> Quae tametsi Caesar intellegebat, tamen quam mitissime
potest legatos appellat: nihil se propter inscientiam levitatemque vulgi
gravius de civitate iudicare neque de sua in Aeduos benevolentia
deminuere. <span class="calibre1">5</span> Ipse maiorem Galliae motum exspectans,
ne ab omnibus civitatibus circumsisteretur, consilia inibat quemadmodum
ab Gergovia discederet ac rursus omnem exercitum contraheret, <span class="calibre1">6</span> ne profectio nata ab timore defectionis similis fugae
videretur. </p>

<p class="chapter"> [<a id="7.44">44</a>] <span class="calibre1">1</span> Haec cogitanti accidere
visa est facultas bene rei gerendae. Nam cum in minora castra operis
perspiciendi causa venisset, animadvertit collem, qui ab hostibus
tenebatur, nudatum hominibus, qui superioribus diebus vix prae
multitudine cerni poterat. <span class="calibre1">2</span> Admiratus quaerit ex
perfugis causam, quorum magnus ad eum cotidie numerus confluebat. <span class="calibre1">3</span> Constabat inter omnes, quod iam ipse Caesar per
exploratores cognoverat, dorsum esse eius iugi prope aequum, sed hunc
silvestrem et angustum, qua esset aditus ad alteram partem oppidi; huic
loco vehementer illos timere nec iam aliter sentire, uno colle ab
Romanis occupato, si alterum amisissent, quin paene circumvallati atque
omni exitu et pabulatione interclusi viderentur: ad hunc muniendum omnes
a Vercingetorige evocatos. </p>

<p class="chapter"> [<a id="7.45">45</a>] <span class="calibre1">1</span> Hac re cognita Caesar
mittit complures equitum turmas; eis de media nocte imperat, ut paulo
tumultuosius omnibus locis vagarentur. <span class="calibre1">2</span> Prima luce
magnum numerum impedimentorum ex castris mulorumque produci deque his
stramenta detrahi mulionesque cum cassidibus equitum specie ac
simulatione collibus circumvehi iubet. <span class="calibre1">3</span> His paucos
addit equites qui latius ostentationis causa vagarentur. Longo circuitu
easdem omnes iubet petere regiones. <span class="calibre1">4</span> Haec procul ex
oppido videbantur, ut erat a Gergovia despectus in castra, neque tanto
spatio certi quid esset explorari poterat. <span class="calibre1">5</span>
Legionem unam eodem iugo mittit et paulum progressam inferiore
constituit loco silvisque occultat. <span class="calibre1">6</span> Augetur Gallis
suspicio, atque omnes illo ad munitionem copiae traducuntur. <span class="calibre1">7</span> Vacua castra hostium Caesar conspicatus tectis
insignibus suorum occultatisque signis militaribus raros milites, ne ex
oppido animadverterentur, ex maioribus castris in minora traducit
legatisque, quos singulis legionibus praefecerat, quid fieri velit
ostendit: <span class="calibre1">8</span> in primis monet ut contineant milites,
ne studio pugnandi aut spe praedae longius progrediantur; <span class="calibre1">9</span> quid iniquitas loci habeat incommodi proponit: hoc una
celeritate posse mutari; occasionis esse rem, non proeli. <span class="calibre1">10</span> His rebus expositis signum dat et ab dextra parte alio
ascensu eodem tempore Aeduos mittit. </p>

<p class="chapter"> [<a id="7.46">46</a>] <span class="calibre1">1</span> Oppidi murus ab planitie
atque initio ascensus recta regione, si nullus anfractus intercederet,
MCC passus aberat: <span class="calibre1">2</span> quidquid huc circuitus ad
molliendum clivum accesserat, id spatium itineris augebat. <span class="calibre1">3</span> A medio fere colle in longitudinem, ut natura montis
ferebat, ex grandibus saxis sex pedum murum qui nostrorum impetum
tardaret praeduxerant Galli, atque inferiore omni spatio vacuo relicto
superiorem partem collis usque ad murum oppidi densissimis castris
compleverant. <span class="calibre1">4</span> Milites dato signo celeriter ad
munitionem perveniunt eamque transgressi trinis castris potiuntur; <span class="calibre1">5</span> ac tanta fuit in castris capiendis celeritas, ut
Teutomatus, rex Nitiobrigum, subito in tabernaculo oppressus, ut meridie
conquieverat, superiore corporis parte nudata vulnerato equo vix se ex
manibus praedantium militum eriperet. </p>

<p class="chapter"> [<a id="7.47">47</a>] <span class="calibre1">1</span> Consecutus id quod animo
proposuerat, Caesar receptui cani iussit legionique decimae, quacum
erat, continuo signa constituit. <span class="calibre1">2</span> Ac reliquarum
legionum milites non exaudito sono tubae, quod satis magna valles
intercedebat, tamen ab tribunis militum legatisque, ut erat a Caesare
praeceptum, retinebantur. <span class="calibre1">3</span> Sed elati spe celeris
victoriae et hostium fuga et superiorum temporum secundis proeliis nihil
adeo arduum sibi esse existimaverunt quod non virtute consequi possent,
neque finem prius sequendi fecerunt quam muro oppidi portisque
appropinquarunt. Tum vero ex omnibus urbis partibus orto clamore, <span class="calibre1">4</span> qui longius aberant repentino tumultu perterriti, cum
hostem intra portas esse existimarent, sese ex oppido eiecerunt. <span class="calibre1">5</span> Matres familiae de muro vestem argentumque iactabant et
pectore nudo prominentes passis manibus obtestabantur Romanos, ut sibi
parcerent neu, sicut Avarici fecissent, ne a mulieribus quidem atque
infantibus abstinerent: <span class="calibre1">6</span> nonnullae de muris per
manus demissae sese militibus tradebant. <span class="calibre1">7</span> Lucius
Fabius, centurio legionis VIII, quem inter suos eo die dixisse constabat
excitari se Avaricensibus praemiis neque commissurum, ut prius quisquam
murum ascenderet, tres suos nactus manipulares atque ab eis sublevatus
murum ascendit: hos ipse rursus singulos exceptans in murum extulit.
</p>

<p class="chapter"> [<a id="7.48">48</a>] <span class="calibre1">1</span> Interim ei qui ad
alteram partem oppidi, ut supra demonstravimus, munitionis causa
convenerant, primo exaudito clamore, inde etiam crebris nuntiis
incitati, oppidum a Romanis teneri, praemissis equitibus magno concursu
eo contenderunt. <span class="calibre1">2</span> Eorum ut quisque primus venerat,
sub muro consistebat suorumque pugnantium numerum augebat. <span class="calibre1">3</span> Quorum cum magna multitudo convenisset, matres familiae,
quae paulo ante Romanis de muro manus tendebant, suos obtestari et more
Gallico passum capillum ostentare liberosque in conspectum proferre
coeperunt. <span class="calibre1">4</span> Erat Romanis nec loco nec numero aequa
contentio; simul et cursu et spatio pugnae defatigati non facile
recentes atque integros sustinebant. </p>

<p class="chapter"> [<a id="7.49">49</a>] <span class="calibre1">1</span> Caesar, cum iniquo loco
pugnari hostiumque augeri copias videret, praemetuens suis ad Titum
Sextium legatum, quem minoribus castris praesidio reliquerat, misit, ut
cohortes ex castris celeriter educeret et sub infimo colle ab dextro
latere hostium constitueret, <span class="calibre1">2</span> ut, si nostros loco
depulsos vidisset, quo minus libere hostes insequerentur terreret. Ipse
paulum ex eo loco cum legione progressus, ubi constiterat, eventum
pugnae exspectabat. </p>

<p class="chapter"> [<a id="7.50">50</a>] <span class="calibre1">1</span> Cum acerrime comminus
pugnaretur, hostes loco et numero, nostri virtute confiderent, subito
sunt Aedui visi ab latere nostris aperto, quos Caesar ab dextra parte
alio ascensu manus distinendae causa miserat. <span class="calibre1">2</span> Hi
similitudine armorum vehementer nostros perterruerunt, ac tametsi
dextris humeris exsertis animadvertebantur, quod insigne pactum esse
consuerat, tamen id ipsum sui fallendi causa milites ab hostibus factum
existimabant. <span class="calibre1">3</span> Eodem tempore Lucius Fabius centurio
quique una murum ascenderant circumventi atque interfecti muro
praecipitabantur. <span class="calibre1">4</span> Marcus Petronius, eiusdem
legionis centurio, cum portam excidere conatus esset, a multitudine
oppressus ac sibi desperans multis iam vulneribus acceptis manipularibus
suis, qui illum secuti erant, "Quoniam," inquit, "me una vobiscum
servare non possum, vestrae quidem certe vitae prospiciam, quos
cupiditate gloriae adductus in periculum deduxi. <span class="calibre1">5</span>
Vos data facultate vobis consulite." Simul in medios hostes irrupit
duobusque interfectis reliquos a porta paulum summovit. <span class="calibre1">6</span> Conantibus auxiliari suis "Frustra," inquit, "meae vitae
subvenire conamini, quem iam sanguis viresque deficiunt. Proinde abite,
dum est facultas, vosque ad legionem recipite." Ita pugnans post paulum
concidit ac suis saluti fuit. </p>

<p class="chapter"> [<a id="7.51">51</a>] <span class="calibre1">1</span> Nostri, cum undique
premerentur, XLVI centurionibus amissis deiecti sunt loco. Sed
intolerantius Gallos insequentes legio decima tardavit, quae pro
subsidio paulo aequiore loco constiterat. <span class="calibre1">2</span> Hanc
rursus XIII legionis cohortes exceperunt, quae ex castris minoribus
eductae cum Tito Sextio legato ceperant locum superiorem. <span class="calibre1">3</span> Legiones, ubi primum planitiem attigerunt, infestis
contra hostes signis constiterunt. <span class="calibre1">4</span> Vercingetorix
ab radicibus collis suos intra munitiones reduxit. Eo die milites sunt
paulo minus septingenti desiderati. </p>

<p class="chapter"> [<a id="7.52">52</a>] <span class="calibre1">1</span> Postero die Caesar
contione advocata temeritatem cupiditatemque militum reprehendit, quod
sibi ipsi iudicavissent quo procedendum aut quid agendum videretur,
neque signo recipiendi dato constitissent neque ab tribunis militum
legatisque retineri potuissent. <span class="calibre1">2</span> Exposuit quid
iniquitas loci posset, quid ipse ad Avaricum sensisset, cum sine duce et
sine equitatu deprehensis hostibus exploratam victoriam dimisisset, ne
parvum modo detrimentum in contentione propter iniquitatem loci
accideret. <span class="calibre1">3</span> Quanto opere eorum animi magnitudinem
admiraretur, quos non castrorum munitiones, non altitudo montis, non
murus oppidi tardare potuisset, tanto opere licentiam arrogantiamque
reprehendere, quod plus se quam imperatorem de victoria atque exitu
rerum sentire existimarent; <span class="calibre1">4</span> nec minus se ab milite
modestiam et continentiam quam virtutem atque animi magnitudinem
desiderare. </p>

<p class="chapter"> [<a id="7.53">53</a>] <span class="calibre1">1</span> Hac habita contione et
ad extremam orationem confirmatis militibus, ne ob hanc causam animo
permoverentur neu quod iniquitas loci attulisset id virtuti hostium
tribuerent, eadem de profectione cogitans quae ante senserat legiones ex
castris eduxit aciemque idoneo loco constituit. <span class="calibre1">2</span>
Cum Vercingetorix nihil magis in aequum locum descenderet, levi facto
equestri proelio atque secundo in castra exercitum reduxit. <span class="calibre1">3</span> Cum hoc idem postero die fecisset, satis ad Gallicam
ostentationem minuendam militumque animos confirmandos factum existimans
in Aeduos movit castra. <span class="calibre1">4</span> Ne tum quidem insecutis
hostibus tertio die ad flumen Elaver venit; pontem refecit exercitumque
traduxit. </p>

<p class="chapter"> [<a id="7.54">54</a>] <span class="calibre1">1</span> Ibi a Viridomaro atque
Eporedorige Aeduis appellatus discit cum omni equitatu Litaviccum ad
sollicitandos Aeduos profectum: opus esse ipsos antecedere ad
confirmandam civitatem. <span class="calibre1">2</span> Etsi multis iam rebus
perfidiam Aeduorum perspectam habebat atque horum discessu admaturari
defectionem civitatis existimabat, tamen eos retinendos non constituit,
ne aut inferre iniuriam videretur aut dare timoris aliquam suspicionem.
Discedentibus his breviter sua in Aeduos merita exposuit, <span class="calibre1">3</span> quos et quam humiles accepisset, compulsos in oppida,
multatos agris omnibus ereptis copiis, imposito stipendio, obsidibus
summa cum contumelia extortis, <span class="calibre1">4</span> et quam in fortunam
quamque in amplitudinem deduxisset, ut non solum in pristinum statum
redissent, sed omnium temporum dignitatem et gratiam antecessisse
viderentur. His datis mandatis eos ab se dimisit. </p>

<p class="chapter"> [<a id="7.55">55</a>] <span class="calibre1">1</span> Noviodunum erat oppidum
Aeduorum ad ripas Ligeris opportuno loco positum. <span class="calibre1">2</span>
Huc Caesar omnes obsides Galliae, frumentum, pecuniam publicam, suorum
atque exercitus impedimentorum magnam partem contulerat; <span class="calibre1">3</span> huc magnum numerum equorum huius belli causa in Italia
atque Hispania coemptum miserat. <span class="calibre1">4</span> Eo cum Eporedorix
Viridomarusque venissent et de statu civitatis cognovissent, Litaviccum
Bibracti ab Aeduis receptum, quod est oppidum apud eos maximae
auctoritatis, Convictolitavim magistratum magnamque partem senatus ad
eum convenisse, legatos ad Vercingetorigem de pace et amicitia
concilianda publice missos, non praetermittendum tantum commodum
existimaverunt. <span class="calibre1">5</span> Itaque interfectis Novioduni
custodibus quique eo negotiandi causa convenerant pecuniam atque equos
inter se partiti sunt; <span class="calibre1">6</span> obsides civitatum Bibracte
ad magistratum deducendos curaverunt; oppidum, <span class="calibre1">7</span>
quod a se teneri non posse iudicabant, ne cui esset usui Romanis,
incenderunt; <span class="calibre1">8</span> frumenti quod subito potuerunt
navibus avexerunt, reliquum flumine atque incendio corruperunt. <span class="calibre1">9</span> Ipsi ex finitimis regionibus copias cogere, praesidia
custodiasque ad ripas Ligeris disponere equitatumque omnibus locis
iniciendi timoris causa ostentare coeperunt, si ab re frumentaria
Romanos excludere aut adductos inopia in provinciam expellere possent.
<span class="calibre1">10</span> Quam ad spem multum eos adiuvabat, quod Liger ex
nivibus creverat, ut omnino vado non posse transiri videretur. </p>

<p class="chapter"> [<a id="7.56">56</a>] <span class="calibre1">1</span> Quibus rebus cognitis
Caesar maturandum sibi censuit, si esset in perficiendis pontibus
periclitandum, ut prius quam essent maiores eo coactae copiae dimicaret.
<span class="calibre1">2</span> Nam ut commutato consilio iter in provinciam
converteret, id ne metu quidem necessario faciendum existimabat; cum
infamia atque indignitas rei et oppositus mons Cevenna viarumque
difficultas impediebat, tum maxime quod abiuncto Labieno atque eis
legionibus quas una miserat vehementer timebat. <span class="calibre1">3</span>
Itaque admodum magnis diurnis nocturnisque itineribus confectis contra
omnium opinionem ad Ligerem venit <span class="calibre1">4</span> vadoque per
equites invento pro rei necessitate opportuno, ut brachia modo atque
humeri ad sustinenda arma liberi ab aqua esse possent, disposito
equitatu qui vim fluminis refringeret, atque hostibus primo aspectu
perturbatis, <span class="calibre1">5</span> incolumem exercitum traduxit
frumentumque in agris et pecoris copiam nactus repleto his rebus
exercitu iter in Senones facere instituit. </p>

<p class="chapter"> [<a id="7.57">57</a>] <span class="calibre1">1</span> Dum haec apud Caesarem
geruntur, Labienus eo supplemento, quod nuper ex Italia venerat, relicto
Agedinci, ut esset impedimentis praesidio, cum quattuor legionibus
Lutetiam proficiscitur. Id est oppidum Parisiorum, quod positum est in
insula fluminis Sequanae. <span class="calibre1">2</span> Cuius adventu ab
hostibus cognito magnae ex finitimis civitatibus copiae convenerunt.
<span class="calibre1">3</span> Summa imperi traditur Camulogeno Aulerco, qui
prope confectus aetate tamen propter singularem scientiam rei militaris
ad eum est honorem evocatus. <span class="calibre1">4</span> Is cum
animadvertisset perpetuam esse paludem, quae influeret in Sequanam atque
illum omnem locum magnopere impediret, hic consedit nostrosque transitu
prohibere instituit. </p>

<p class="chapter"> [<a id="7.58">58</a>] <span class="calibre1">1</span> Labienus primo vineas
agere, cratibus atque aggere paludem explere atque iter munire
conabatur. <span class="calibre1">2</span> Postquam id difficilius confieri
animadvertit, silentio e castris tertia vigilia egressus eodem quo
venerat itinere Metiosedum pervenit. <span class="calibre1">3</span> Id est
oppidum Senonum in insula Sequanae positum, ut paulo ante de Lutetia
diximus. <span class="calibre1">4</span> Deprensis navibus circiter quinquaginta
celeriterque coniunctis atque eo militibus iniectis et rei novitate
perterritis oppidanis, quorum magna pars erat ad bellum evocata, sine
contentione oppido potitur. <span class="calibre1">5</span> Refecto ponte, quem
superioribus diebus hostes resciderant, exercitum traducit et secundo
flumine ad Lutetiam iter facere coepit. <span class="calibre1">6</span> Hostes re
cognita ab eis, qui Metiosedo fugerant, Lutetiam incendi pontesque eius
oppidi rescindi iubent; ipsi profecti a palude ad ripas Sequanae e
regione Lutetiae contra Labieni castra considunt. </p>

<p class="chapter"> [<a id="7.59">59</a>] <span class="calibre1">1</span> Iam Caesar a Gergovia
discessisse audiebatur, iam de Aeduorum defectione et secundo Galliae
motu rumores adferebantur, Gallique in colloquiis interclusum itinere et
Ligeri Caesarem inopia frumenti coactum in provinciam contendisse
confirmabant. <span class="calibre1">2</span> Bellovaci autem defectione Aeduorum
cognita, qui ante erant per se infideles, manus cogere atque aperte
bellum parare coeperunt. <span class="calibre1">3</span> Tum Labienus tanta rerum
commutatione longe aliud sibi capiendum consilium atque antea senserat
intellegebat, <span class="calibre1">4</span> neque iam, ut aliquid adquireret
proelioque hostes lacesseret, sed ut incolumem exercitum Agedincum
reduceret, cogitabat. <span class="calibre1">5</span> Namque altera ex parte
Bellovaci, quae civitas in Gallia maximam habet opinionem virtutis,
instabant, alteram Camulogenus parato atque instructo exercitu tenebat;
tum legiones a praesidio atque impedimentis interclusas maximum flumen
distinebat. <span class="calibre1">6</span> Tantis subito difficultatibus obiectis
ab animi virtute auxilium petendum videbat. </p>

<p class="chapter"> [<a id="7.60">60</a>] <span class="calibre1">1</span> Sub vesperum consilio
convocato cohortatus ut ea quae imperasset diligenter industrieque
administrarent, naves, quas Metiosedo deduxerat, singulas equitibus
Romanis attribuit, et prima confecta vigilia quattuor milia passuum
secundo flumine silentio progredi ibique se exspectari iubet. <span class="calibre1">2</span> Quinque cohortes, quas minime firmas ad dimicandum esse
existimabat, castris praesidio relinquit; <span class="calibre1">3</span> quinque
eiusdem legionis reliquas de media nocte cum omnibus impedimentis
adverso flumine magno tumultu proficisci imperat. <span class="calibre1">4</span>
Conquirit etiam lintres: has magno sonitu remorum incitatus in eandem
partem mittit. Ipse post paulo silentio egressus cum tribus legionibus
eum locum petit quo naves appelli iusserat. </p>

<p class="chapter"> [<a id="7.61">61</a>] <span class="calibre1">1</span> Eo cum esset ventum,
exploratores hostium, ut omni fluminis parte erant dispositi,
inopinantes, quod magna subito erat coorta tempestas, ab nostris
opprimuntur; <span class="calibre1">2</span> exercitus equitatusque equitibus
Romanis administrantibus, quos ei negotio praefecerat, celeriter
transmittitur. <span class="calibre1">3</span> Uno fere tempore sub lucem hostibus
nuntiatur in castris Romanorum praeter consuetudinem tumultuari et
magnum ire agmen adverso flumine sonitumque remorum in eadem parte
exaudiri et paulo infra milites navibus transportari. <span class="calibre1">4</span> Quibus rebus auditis, quod existimabant tribus locis
transire legiones atque omnes perturbatos defectione Aeduorum fugam
parare, suas quoque copias in tres partes distribuerunt. <span class="calibre1">5</span> Nam praesidio e regione castrorum relicto et parva manu
Metiosedum versus missa, quae tantum progrediatur, quantum naves
processissent, reliquas copias contra Labienum duxerunt. </p>

<p class="chapter"> [<a id="7.62">62</a>] <span class="calibre1">1</span> Prima luce et nostri
omnes erant transportati, et hostium acies cernebatur. <span class="calibre1">2</span> Labienus milites cohortatus ut suae pristinae virtutis
et secundissimorum proeliorum retinerent memoriam atque ipsum Caesarem,
cuius ductu saepe numero hostes superassent, praesentem adesse
existimarent, dat signum proeli. <span class="calibre1">3</span> Primo concursu ab
dextro cornu, ubi septima legio constiterat, hostes pelluntur atque in
fugam coniciuntur; <span class="calibre1">4</span> ab sinistro, quem locum
duodecima legio tenebat, cum primi ordines hostium transfixi telis
concidissent, tamen acerrime reliqui resistebant, nec dabat suspicionem
fugae quisquam. <span class="calibre1">5</span> Ipse dux hostium Camulogenus suis
aderat atque eos cohortabatur. <span class="calibre1">6</span> Incerto nunc etiam
exitu victoriae, cum septimae legionis tribunis esset nuntiatum quae in
sinistro cornu gererentur, post tergum hostium legionem ostenderunt
signaque intulerunt. <span class="calibre1">7</span> Ne eo quidem tempore quisquam
loco cessit, sed circumventi omnes interfectique sunt. <span class="calibre1">8</span> Eandem fortunam tulit Camulogenus. At ei qui praesidio
contra castra Labieni erant relicti, cum proelium commissum audissent,
subsidio suis ierunt collemque ceperunt, neque nostrorum militum
victorum impetum sustinere potuerunt. <span class="calibre1">9</span> Sic cum suis
fugientibus permixti, quos non silvae montesque texerunt, ab equitatu
sunt interfecti. <span class="calibre1">10</span> Hoc negotio confecto Labienus
revertitur Agedincum, ubi impedimenta totius exercitus relicta erant:
inde cum omnibus copiis ad Caesarem pervenit. </p>

<p class="chapter"> [<a id="7.63">63</a>] <span class="calibre1">1</span> Defectione Aeduorum
cognita bellum augetur. Legationes in omnes partes circummittuntur:
<span class="calibre1">2</span> quantum gratia, auctoritate, pecunia valent, ad
sollicitandas civitates nituntur; <span class="calibre1">3</span> nacti obsides,
quos Caesar apud eos deposuerat, horum supplicio dubitantes territant.
<span class="calibre1">4</span> Petunt a Vercingetorige Aedui ut ad se veniat
rationesque belli gerendi communicet. <span class="calibre1">5</span> Re impetrata
contendunt ut ipsis summa imperi tradatur, et re in controversiam
deducta totius Galliae concilium Bibracte indicitur. Eodem conveniunt
undique frequentes. <span class="calibre1">6</span> Multitudinis suffragiis res
permittitur: ad unum omnes Vercingetorigem probant imperatorem. <span class="calibre1">7</span> Ab hoc concilio Remi, Lingones, Treveri afuerunt: illi,
quod amicitiam Romanorum sequebantur; Treveri, quod aberant longius et
ab Germanis premebantur, quae fuit causa quare toto abessent bello et
neutris auxilia mitterent. <span class="calibre1">8</span> Magno dolore Aedui
ferunt se deiectos principatu, queruntur fortunae commutationem et
Caesaris indulgentiam in se requirunt, neque tamen suscepto bello suum
consilium ab reliquis separare audent. <span class="calibre1">9</span> Inviti
summae spei adulescentes Eporedorix et Viridomarus Vercingetorigi
parent. </p>

<p class="chapter"> [<a id="7.64">64</a>] <span class="calibre1">1</span> Ipse imperat reliquis
civitatibus obsides diemque ei rei constituit. Omnes equites, quindecim
milia numero, celeriter convenire iubet; <span class="calibre1">2</span> peditatu
quem antea habuerit se fore contentum dicit, neque fortunam temptaturum
aut in acie dimicaturum, sed, quoniam abundet equitatu, perfacile esse
factu frumentationibus pabulationibusque Romanos prohibere, <span class="calibre1">3</span> aequo modo animo sua ipsi frumenta corrumpant
aedificiaque incendant, qua rei familiaris iactura perpetuum imperium
libertatemque se consequi videant. <span class="calibre1">4</span> His constitutis
rebus Aeduis Segusiavisque, qui sunt finitimi provinciae, decem milia
peditum imperat; huc addit equites octingentos. <span class="calibre1">5</span>
His praeficit fratrem Eporedorigis bellumque inferri Allobrogibus iubet.
<span class="calibre1">6</span> Altera ex parte Gabalos proximosque pagos
Arvernorum in Helvios, item Rutenos Cadurcosque ad fines Volcarum
Arecomicorum depopulandos mittit. <span class="calibre1">7</span> Nihilo minus
clandestinis nuntiis legationibusque Allobrogas sollicitat, quorum
mentes nondum ab superiore bello resedisse sperabat. <span class="calibre1">8</span> Horum principibus pecunias, civitati autem imperium
totius provinciae pollicetur. </p>

<p class="chapter"> [<a id="7.65">65</a>] <span class="calibre1">1</span> Ad hos omnes casus
provisa erant praesidia cohortium duarum et viginti, quae ex ipsa
provincia ab Lucio Caesare legato ad omnes partes opponebantur. <span class="calibre1">2</span> Helvii sua sponte cum finitimis proelio congressi
pelluntur et Gaio Valerio Donnotauro, Caburi filio, principe civitatis,
compluribusque aliis interfectis intra oppida ac muros compelluntur.
<span class="calibre1">3</span> Allobroges crebris ad Rhodanum dispositis
praesidiis magna cum cura et diligentia suos fines tuentur. <span class="calibre1">4</span> Caesar, quod hostes equitatu superiores esse
intellegebat et interclusis omnibus itineribus nulla re ex provincia
atque Italia sublevari poterat, trans Rhenum in Germaniam mittit ad eas
civitates quas superioribus annis pacaverat, equitesque ab his arcessit
et levis armaturae pedites, qui inter eos proeliari consuerant. <span class="calibre1">5</span> Eorum adventu, quod minus idoneis equis utebantur, a
tribunis militum reliquisque equitibus Romanis atque evocatis equos
sumit Germanisque distribuit. </p>

<p class="chapter"> [<a id="7.66">66</a>] <span class="calibre1">1</span> Interea, dum haec
geruntur, hostium copiae ex Arvernis equitesque qui toti Galliae erant
imperati conveniunt. <span class="calibre1">2</span> Magno horum coacto numero,
cum Caesar in Sequanos per extremos Lingonum fines iter faceret, quo
facilius subsidium provinciae ferri posset, circiter milia passuum decem
ab Romanis trinis castris Vercingetorix consedit <span class="calibre1">3</span>
convocatisque ad concilium praefectis equitum venisse tempus victoriae
demonstrat. Fugere in provinciam Romanos Galliaque excedere. <span class="calibre1">4</span> Id sibi ad praesentem obtinendam libertatem satis esse;
ad reliqui temporis pacem atque otium parum profici: maioribus enim
coactis copiis reversuros neque finem bellandi facturos. Proinde agmine
impeditos adorirantur. <span class="calibre1">5</span> Si pedites suis auxilium
ferant atque in eo morentur, iter facere non posse; si, id quod magis
futurum confidat, relictis impedimentis suae saluti consulant, et usu
rerum necessariarum et dignitate spoliatum iri. <span class="calibre1">6</span>
Nam de equitibus hostium, quin nemo eorum progredi modo extra agmen
audeat, et ipsos quidem non debere dubitare, et quo maiore faciant
animo, copias se omnes pro castris habiturum et terrori hostibus
futurum. <span class="calibre1">7</span> Conclamant equites sanctissimo
iureiurando confirmari oportere, ne tecto recipiatur, ne ad liberos, ne
ad parentes, ad uxorem aditum habeat, qui non bis per agmen hostium
perequitasset. </p>

<p class="chapter"> [<a id="7.67">67</a>] <span class="calibre1">1</span> Probata re atque omnibus
iureiurando adactis postero die in tres partes distributo equitatu duae
se acies ab duobus lateribus ostendunt, una primo agmine iter impedire
coepit. <span class="calibre1">2</span> Qua re nuntiata Caesar suum quoque
equitatum tripertito divisum contra hostem ire iubet. Pugnatur una
omnibus in partibus. <span class="calibre1">3</span> Consistit agmen; impedimenta
intra legiones recipiuntur. <span class="calibre1">4</span> Si qua in parte nostri
laborare aut gravius premi videbantur, eo signa inferri Caesar aciemque
constitui iubebat; quae res et hostes ad insequendum tardabat et nostros
spe auxili confirmabat. <span class="calibre1">5</span> Tandem Germani ab dextro
latere summum iugum nacti hostes loco depellunt; fugientes usque ad
flumen, ubi Vercingetorix cum pedestribus copiis consederat,
persequuntur compluresque interficiunt. <span class="calibre1">6</span> Qua re
animadversa reliqui ne circumirentur veriti se fugae mandant. Omnibus
locis fit caedes. <span class="calibre1">7</span> Tres nobilissimi Aedui capti ad
Caesarem perducuntur: Cotus, praefectus equitum, qui controversiam cum
Convictolitavi proximis comitiis habuerat, et Cavarillus, qui post
defectionem Litavicci pedestribus copiis praefuerat, et Eporedorix, quo
duce ante adventum Caesaris Aedui cum Sequanis bello contenderant. </p>

<p class="chapter"> [<a id="7.68">68</a>] <span class="calibre1">1</span> Fugato omni equitatu
Vercingetorix copias, ut pro castris collocaverat, reduxit protinusque
Alesiam, quod est oppidum Mandubiorum, iter facere coepit celeriterque
impedimenta ex castris educi et se subsequi iussit. <span class="calibre1">2</span> Caesar impedimentis in proximum collem deductis, duabus
legionibus praesidio relictis, secutus quantum diei tempus est passum,
circiter tribus milibus hostium ex novissimo agmine interfectis altero
die ad Alesiam castra fecit. <span class="calibre1">3</span> Perspecto urbis situ
perterritisque hostibus, quod equitatu, qua maxime parte exercitus
confidebant, erant pulsi, adhortatus ad laborem milites circumvallare
instituit. </p>

<p class="chapter"> [<a id="7.69">69</a>] <span class="calibre1">1</span> Ipsum erat oppidum
Alesia in colle summo admodum edito loco, ut nisi obsidione expugnari
non posse videretur; <span class="calibre1">2</span> cuius collis radices duo
duabus ex partibus flumina subluebant. <span class="calibre1">3</span> Ante id
oppidum planities circiter milia passuum tria in longitudinem patebat:
<span class="calibre1">4</span> reliquis ex omnibus partibus colles mediocri
interiecto spatio pari altitudinis fastigio oppidum cingebant. <span class="calibre1">5</span> Sub muro, quae pars collis ad orientem solem spectabat,
hunc omnem locum copiae Gallorum compleverant fossamque et maceriam sex
in altitudinem pedum praeduxerant. <span class="calibre1">6</span> Eius munitionis
quae ab Romanis instituebatur circuitus XI milia passuum tenebat. <span class="calibre1">7</span> Castra opportunis locis erant posita ibique castella
viginti tria facta, quibus in castellis interdiu stationes ponebantur,
ne qua subito eruptio fieret: haec eadem noctu excubitoribus ac firmis
praesidiis tenebantur. </p>

<p class="chapter"> [<a id="7.70">70</a>] <span class="calibre1">1</span> Opere instituto fit
equestre proelium in ea planitie, quam intermissam collibus tria milia
passuum in longitudinem patere supra demonstravimus. Summa vi ab
utrisque contenditur. <span class="calibre1">2</span> Laborantibus nostris Caesar
Germanos summittit legionesque pro castris constituit, ne qua subito
irruptio ab hostium peditatu fiat. <span class="calibre1">3</span> Praesidio
legionum addito nostris animus augetur: hostes in fugam coniecti se ipsi
multitudine impediunt atque angustioribus portis relictis coacervantur.
<span class="calibre1">4</span> Germani acrius usque ad munitiones sequuntur.
<span class="calibre1">5</span> Fit magna caedes: nonnulli relictis equis fossam
transire et maceriam transcendere conantur. Paulum legiones Caesar quas
pro vallo constituerat promoveri iubet. <span class="calibre1">6</span> Non minus
qui intra munitiones erant perturbantur Galli: veniri ad se confestim
existimantes ad arma conclamant; nonnulli perterriti in oppidum
irrumpunt. <span class="calibre1">7</span> Vercingetorix iubet portas claudi, ne
castra nudentur. Multis interfectis, compluribus equis captis Germani
sese recipiunt. </p>

<p class="chapter"> [<a id="7.71">71</a>] <span class="calibre1">1</span> Vercingetorix, priusquam
munitiones ab Romanis perficiantur, consilium capit omnem ab se
equitatum noctu dimittere. <span class="calibre1">2</span> Discedentibus mandat ut
suam quisque eorum civitatem adeat omnesque qui per aetatem arma ferre
possint ad bellum cogant. <span class="calibre1">3</span> Sua in illos merita
proponit obtestaturque ut suae salutis rationem habeant neu se optime de
communi libertate meritum in cruciatum hostibus dedant. Quod si
indiligentiores fuerint, milia hominum delecta octoginta una secum
interitura demonstrat. <span class="calibre1">4</span> Ratione inita se exigue
dierum triginta habere frumentum, sed paulo etiam longius tolerari posse
parcendo. His datis mandatis, <span class="calibre1">5</span> qua opus erat
intermissum, secunda vigilia silentio equitatum mittit. <span class="calibre1">6</span> Frumentum omne ad se referri iubet; capitis poenam eis
qui non paruerint constituit: <span class="calibre1">7</span> pecus, cuius magna
erat copia ab Mandubiis compulsa, viritim distribuit; frumentum parce et
paulatim metiri instituit; <span class="calibre1">8</span> copias omnes quas pro
oppido collocaverat in oppidum recepit. <span class="calibre1">9</span> His
rationibus auxilia Galliae exspectare et bellum parat administrare. </p>

<p class="chapter"> [<a id="7.72">72</a>] <span class="calibre1">1</span> Quibus rebus cognitis ex
perfugis et captivis, Caesar haec genera munitionis instituit. Fossam
pedum viginti directis lateribus duxit, ut eius fossae solum tantundem
pateret quantum summae fossae labra distarent. <span class="calibre1">2</span>
Reliquas omnes munitiones ab ea fossa pedes quadringentos reduxit, [id]
hoc consilio, quoniam tantum esset necessario spatium complexus, nec
facile totum corpus corona militum cingeretur, ne de improviso aut noctu
ad munitiones hostium multitudo advolaret aut interdiu tela in nostros
operi destinatos conicere possent. <span class="calibre1">3</span> Hoc intermisso
spatio duas fossas quindecim pedes latas, eadem altitudine perduxit,
quarum interiorem campestribus ac demissis locis aqua ex flumine
derivata complevit. <span class="calibre1">4</span> Post eas aggerem ac vallum
duodecim pedum exstruxit. Huic loricam pinnasque adiecit grandibus
cervis eminentibus ad commissuras pluteorum atque aggeris, qui ascensum
hostium tardarent, et turres toto opere circumdedit, quae pedes LXXX
inter se distarent. </p>

<p class="chapter"> [<a id="7.73">73</a>] <span class="calibre1">1</span> Erat eodem tempore et
materiari et frumentari et tantas munitiones fieri necesse deminutis
nostris copiis quae longius ab castris progrediebantur: ac non numquam
opera nostra Galli temptare atque eruptionem ex oppido pluribus portis
summa vi facere conabantur. <span class="calibre1">2</span> Quare ad haec rursus
opera addendum Caesar putavit, quo minore numero militum munitiones
defendi possent. Itaque truncis arborum aut admodum firmis ramis
abscisis atque horum delibratis ac praeacutis cacuminibus perpetuae
fossae quinos pedes altae ducebantur. <span class="calibre1">3</span> Huc illi
stipites demissi et ab infimo revincti, ne revelli possent, ab ramis
eminebant. <span class="calibre1">4</span> Quini erant ordines coniuncti inter se
atque implicati; quo qui intraverant, se ipsi acutissimis vallis
induebant. <span class="calibre1">5</span> Hos cippos appellabant. Ante quos
obliquis ordinibus in quincuncem dispositis scrobes tres in altitudinem
pedes fodiebantur paulatim angustiore ad infimum fastigio. <span class="calibre1">6</span> Huc teretes stipites feminis crassitudine ab summo
praeacuti et praeusti demittebantur, ita ut non amplius digitis quattuor
ex terra eminerent; <span class="calibre1">7</span> simul confirmandi et
stabiliendi causa singuli ab infimo solo pedes terra exculcabantur,
reliqua pars scrobis ad occultandas insidias viminibus ac virgultis
integebatur. <span class="calibre1">8</span> Huius generis octoni ordines ducti
ternos inter se pedes distabant. <span class="calibre1">9</span> Id ex
similitudine floris lilium appellabant. Ante haec taleae pedem longae
ferreis hamis infixis totae in terram infodiebantur mediocribusque
intermissis spatiis omnibus locis disserebantur; quos stimulos
nominabant. </p>

<p class="chapter"> [<a id="7.74">74</a>] <span class="calibre1">1</span> His rebus perfectis
regiones secutus quam potuit aequissimas pro loci natura quattuordecim
milia passuum complexus pares eiusdem generis munitiones, diversas ab
his, contra exteriorem hostem perfecit, ut ne magna quidem multitudine,
si ita accidat, munitionum praesidia circumfundi possent; <span class="calibre1">2</span> ac ne cum periculo ex castris egredi cogatur, dierum
triginta pabulum frumentumque habere omnes convectum iubet. </p>

<p class="chapter"> [<a id="7.75">75</a>] <span class="calibre1">1</span> Dum haec apud Alesiam
geruntur, Galli concilio principum indicto non omnes eos qui arma ferre
possent, ut censuit Vercingetorix, convocandos statuunt, sed certum
numerum cuique ex civitate imperandum, ne tanta multitudine confusa nec
moderari nec discernere suos nec frumentandi rationem habere possent.
<span class="calibre1">2</span> Imperant Aeduis atque eorum clientibus,
Segusiavis, Ambivaretis, Aulercis Brannovicibus, Blannoviis, milia XXXV;
parem numerum Arvernis adiunctis Eleutetis, Cadurcis, Gabalis,
Vellaviis, qui sub imperio Arvernorum esse consuerunt; Sequanis, <span class="calibre1">3</span> Senonibus, Biturigibus, Santonis, Rutenis, Carnutibus
duodena milia; Bellovacis X; totidem Lemovicibus; octona Pictonibus et
Turonis et Parisiis et Helvetiis; [Suessionibus,] Ambianis,
Mediomatricis, Petrocoriis, Nerviis, Morinis, Nitiobrigibus quina milia;
Aulercis Cenomanis totidem; Atrebatibus [IIII milibus]; Veliocassis,
Lexoviis et Aulercis Eburovicibus terna; Rauracis et Boiis bina; <span class="calibre1">4</span> [XXX milia] universis civitatibus, quae Oceanum
attingunt quaeque eorum consuetudine Armoricae appellantur, quo sunt in
numero Curiosolites, Redones, Ambibarii, Caletes, Osismi, Veneti,
Lemovices, Venelli. <span class="calibre1">5</span> Ex his Bellovaci suum numerum
non compleverunt, quod se suo nomine atque arbitrio cum Romanis bellum
gesturos dicebant neque cuiusquam imperio obtemperaturos; rogati tamen
ab Commio pro eius hospitio duo milia una miserunt. </p>

<p class="chapter"> [<a id="7.76">76</a>] <span class="calibre1">1</span> Huius opera Commi, ut
antea demonstravimus, fideli atque utili superioribus annis erat usus in
Britannia Caesar; quibus ille pro meritis civitatem eius immunem esse
iusserat, iura legesque reddiderat atque ipsi Morinos attribuerat. <span class="calibre1">2</span> Tamen tanta universae Galliae consensio fuit libertatis
vindicandae et pristinae belli laudis recuperandae, ut neque beneficiis
neque amicitiae memoria moverentur, omnesque et animo et opibus in id
bellum incumberent. <span class="calibre1">3</span> Coactis equitum VIII milibus
et peditum circiter CCL haec in Aeduorum finibus recensebantur,
numerusque inibatur, praefecti constituebantur. <span class="calibre1">4</span>
Commio Atrebati, Viridomaro et Eporedorigi Aeduis, Vercassivellauno
Arverno, consobrino Vercingetorigis, summa imperi traditur. His delecti
ex civitatibus attribuuntur, quorum consilio bellum administraretur.
<span class="calibre1">5</span> Omnes alacres et fiduciae pleni ad Alesiam
proficiscuntur, <span class="calibre1">6</span> neque erat omnium quisquam qui
aspectum modo tantae multitudinis sustineri posse arbitraretur,
praesertim ancipiti proelio, cum ex oppido eruptione pugnaretur, foris
tantae copiae equitatus peditatusque cernerentur. </p>

<p class="chapter"> [<a id="7.77">77</a>] <span class="calibre1">1</span> At ei, qui Alesiae
obsidebantur praeterita die, qua auxilia suorum exspectaverant,
consumpto omni frumento, inscii quid in Aeduis gereretur, concilio
coacto <span class="calibre1">2</span> de exitu suarum fortunarum consultabant. Ac
variis dictis sententiis, quarum pars deditionem, pars, dum vires
suppeterent, eruptionem censebat, non praetereunda oratio Critognati
videtur propter eius singularem et nefariam crudelitatem. <span class="calibre1">3</span> Hic summo in Arvernis ortus loco et magnae habitus
auctoritatis, "Nihil," inquit, "de eorum sententia dicturus sum, qui
turpissimam servitutem deditionis nomine appellant, neque hos habendos
civium loco neque ad concilium adhibendos censeo. <span class="calibre1">4</span>
Cum his mihi res sit, qui eruptionem probant; quorum in consilio omnium
vestrum consensu pristinae residere virtutis memoria videtur. Animi est
ista mollitia, <span class="calibre1">5</span> non virtus, paulisper inopiam ferre
non posse. Qui se ultro morti offerant facilius reperiuntur quam qui
dolorem patienter ferant. <span class="calibre1">6</span> Atque ego hanc
sententiam probarem (tantum apud me dignitas potest), si nullam
praeterquam vitae nostrae iacturam fieri viderem: <span class="calibre1">7</span>
sed in consilio capiendo omnem Galliam respiciamus, quam ad nostrum
auxilium concitavimus. <span class="calibre1">8</span> Quid hominum milibus LXXX
uno loco interfectis propinquis consanguineisque nostris animi fore
existimatis, si paene in ipsis cadaveribus proelio decertare cogentur?
<span class="calibre1">9</span> Nolite hos vestro auxilio exspoliare, qui vestrae
salutis causa suum periculum neglexerunt, nec stultitia ac temeritate
vestra aut animi imbecillitate omnem Galliam prosternere et perpetuae
servituti subicere. <span class="calibre1">10</span> An, quod ad diem non
venerunt, de eorum fide constantiaque dubitatis? Quid ergo? Romanos in
illis ulterioribus munitionibus animine causa cotidie exerceri putatis?
<span class="calibre1">11</span> Si illorum nuntiis confirmari non potestis omni
aditu praesaepto, his utimini testibus appropinquare eorum adventum;
cuius rei timore exterriti diem noctemque in opere versantur. <span class="calibre1">12</span> Quid ergo mei consili est? Facere, quod nostri maiores
nequaquam pari bello Cimbrorum Teutonumque fecerunt; qui in oppida
compulsi ac simili inopia subacti eorum corporibus qui aetate ad bellum
inutiles videbantur vitam toleraverunt neque se hostibus tradiderunt.
<span class="calibre1">13</span> Cuius rei si exemplum non haberemus, tamen
libertatis causa institui et posteris prodi pulcherrimum iudicarem.
<span class="calibre1">14</span> Nam quid illi simile bello fuit? Depopulata
Gallia Cimbri magnaque illata calamitate finibus quidem nostris
aliquando excesserunt atque alias terras petierunt; iura, leges, agros,
libertatem nobis reliquerunt. <span class="calibre1">15</span> Romani vero quid
petunt aliud aut quid volunt, nisi invidia adducti, quos fama nobiles
potentesque bello cognoverunt, horum in agris civitatibusque considere
atque his aeternam iniungere servitutem? Neque enim ulla alia condicione
bella gesserunt. <span class="calibre1">16</span> Quod si ea quae in longinquis
nationibus geruntur ignoratis, respicite finitimam Galliam, quae in
provinciam redacta iure et legibus commutatis securibus subiecta
perpetua premitur servitute." </p>

<p class="chapter"> [<a id="7.78">78</a>] <span class="calibre1">1</span> Sententiis dictis
constituunt ut ei qui valetudine aut aetate inutiles sunt bello oppido
excedant, atque omnia prius experiantur, quam ad Critognati sententiam
descendant: <span class="calibre1">2</span> illo tamen potius utendum consilio, si
res cogat atque auxilia morentur, quam aut deditionis aut pacis
subeundam condicionem. <span class="calibre1">3</span> Mandubii, qui eos oppido
receperant, cum liberis atque uxoribus exire coguntur. Hi, cum ad
munitiones Romanorum accessissent, flentes omnibus precibus orabant, ut
se in servitutem receptos cibo iuvarent. <span class="calibre1">4</span> At Caesar
dispositis in vallo custodibus recipi prohibebat. </p>

<p class="chapter"> [<a id="7.79">79</a>] <span class="calibre1">1</span> Interea Commius
reliquique duces quibus summa imperi permissa erat cum omnibus copiis ad
Alesiam perveniunt et colle exteriore occupato non longius mille
passibus ab nostris munitionibus considunt. <span class="calibre1">2</span>
Postero die equitatu ex castris educto omnem eam planitiem, quam in
longitudinem tria milia passuum patere demonstravimus, complent
pedestresque copias paulum ab eo loco abditas in locis superioribus
constituunt. <span class="calibre1">3</span> Erat ex oppido Alesia despectus in
campum. Concurrunt his auxiliis visis; fit gratulatio inter eos, atque
omnium animi ad laetitiam excitantur. <span class="calibre1">4</span> Itaque
productis copiis ante oppidum considunt et proximam fossam cratibus
integunt atque aggere explent seque ad eruptionem atque omnes casus
comparant. </p>

<p class="chapter"> [<a id="7.80">80</a>] <span class="calibre1">1</span> Caesar omni exercitu ad
utramque partem munitionum disposito, ut, si usus veniat, suum quisque
locum teneat et noverit, equitatum ex castris educi et proelium committi
iubet. <span class="calibre1">2</span> Erat ex omnibus castris, quae summum
undique iugum tenebant, despectus, atque omnes milites intenti pugnae
proventum exspectabant. <span class="calibre1">3</span> Galli inter equites raros
sagittarios expeditosque levis armaturae interiecerant, qui suis
cedentibus auxilio succurrerent et nostrorum equitum impetus
sustinerent. Ab his complures de improviso vulnerati proelio excedebant.
<span class="calibre1">4</span> Cum suos pugna superiores esse Galli confiderent
et nostros multitudine premi viderent, ex omnibus partibus et ei qui
munitionibus continebantur et hi qui ad auxilium convenerant clamore et
ululatu suorum animos confirmabant. <span class="calibre1">5</span> Quod in
conspectu omnium res gerebatur neque recte ac turpiter factum celari
poterat, utrosque et laudis cupiditas et timor ignominiae ad virtutem
excitabant. <span class="calibre1">6</span> Cum a meridie prope ad solis occasum
dubia victoria pugnaretur, Germani una in parte confertis turmis in
hostes impetum fecerunt eosque propulerunt; <span class="calibre1">7</span> quibus
in fugam coniectis sagittarii circumventi interfectique sunt. <span class="calibre1">8</span> Item ex reliquis partibus nostri cedentes usque ad
castra insecuti sui colligendi facultatem non dederunt. <span class="calibre1">9</span> At ei qui ab Alesia processerant maesti prope victoria
desperata se in oppidum receperunt. </p>

<p class="chapter"> [<a id="7.81">81</a>] <span class="calibre1">1</span> Uno die intermisso Galli
atque hoc spatio magno cratium, scalarum, harpagonum numero effecto
media nocte silentio ex castris egressi ad campestres munitiones
accedunt. <span class="calibre1">2</span> Subito clamore sublato, qua
significatione qui in oppido obsidebantur de suo adventu cognoscere
possent, crates proicere, fundis, sagittis, lapidibus nostros de vallo
proturbare reliquaque quae ad oppugnationem pertinent parant
administrare. <span class="calibre1">3</span> Eodem tempore clamore exaudito dat
tuba signum suis Vercingetorix atque ex oppido educit. <span class="calibre1">4</span> Nostri, ut superioribus diebus, ut cuique erat locus
attributus, ad munitiones accedunt; fundis librilibus sudibusque quas in
opere disposuerant ac glandibus Gallos proterrent. <span class="calibre1">5</span>
Prospectu tenebris adempto multa utrimque vulnera accipiuntur. Complura
tormentis tela coniciuntur. <span class="calibre1">6</span> At Marcus Antonius et
Gaius Trebonius legati, quibus hae partes ad defendendum obvenerant, qua
ex parte nostros premi intellexerant, his auxilio ex ulterioribus
castellis deductos summittebant. </p>

<p class="chapter"> [<a id="7.82">82</a>] <span class="calibre1">1</span> Dum longius ab munitione
aberant Galli, plus multitudine telorum proficiebant; posteaquam propius
successerunt, aut se stimulis inopinantes induebant aut in scrobes
delati transfodiebantur aut ex vallo ac turribus traiecti pilis
muralibus interibant. <span class="calibre1">2</span> Multis undique vulneribus
acceptis nulla munitione perrupta, cum lux appeteret, veriti ne ab
latere aperto ex superioribus castris eruptione circumvenirentur, se ad
suos receperunt. <span class="calibre1">3</span> At interiores, dum ea quae a
Vercingetorige ad eruptionem praeparata erant proferunt, priores fossas
explent, diutius in his rebus administrandis morati prius suos
discessisse cognoverunt, quam munitionibus appropinquarent. Ita re
infecta in oppidum reverterunt. </p>

<p class="chapter"> [<a id="7.83">83</a>] <span class="calibre1">1</span> Bis magno cum detrimento
repulsi Galli quid agant consulunt; locorum peritos adhibent: ex his
superiorum castrorum situs munitionesque cognoscunt. <span class="calibre1">2</span> Erat a septentrionibus collis, quem propter magnitudinem
circuitus opere circumplecti non potuerant nostri: necessario paene
iniquo loco et leniter declivi castra fecerunt. <span class="calibre1">3</span>
Haec Gaius Antistius Reginus et Gaius Caninius Rebilus legati cum duabus
legionibus obtinebant. <span class="calibre1">4</span> Cognitis per exploratores
regionibus duces hostium LX milia ex omni numero deligunt earum
civitatum quae maximam virtutis opinionem habebant; <span class="calibre1">5</span> quid quoque pacto agi placeat occulte inter se
constituunt; adeundi tempus definiunt, cum meridies esse videatur. <span class="calibre1">6</span> His copiis Vercassivellaunum Arvernum, unum ex quattuor
ducibus, propinquum Vercingetorigis, praeficiunt. <span class="calibre1">7</span>
Ille ex castris prima vigilia egressus prope confecto sub lucem itinere
post montem se occultavit militesque ex nocturno labore sese reficere
iussit. <span class="calibre1">8</span> Cum iam meridies appropinquare videretur,
ad ea castra quae supra demonstravimus contendit; eodemque tempore
equitatus ad campestres munitiones accedere et reliquae copiae pro
castris sese ostendere coeperunt. </p>

<p class="chapter"> [<a id="7.84">84</a>] <span class="calibre1">1</span> Vercingetorix ex arce
Alesiae suos conspicatus ex oppido egreditur; crates, longurios,
musculos, falces reliquaque quae eruptionis causa paraverat profert.
<span class="calibre1">2</span> Pugnatur uno tempore omnibus locis, atque omnia
temptantur: quae minime visa pars firma est, huc concurritur. <span class="calibre1">3</span> Romanorum manus tantis munitionibus distinetur nec
facile pluribus locis occurrit. <span class="calibre1">4</span> Multum ad
terrendos nostros valet clamor, qui post tergum pugnantibus exstitit,
quod suum periculum in aliena vident salute constare: <span class="calibre1">5</span> omnia enim plerumque quae absunt vehementius hominum
mentes perturbant. </p>

<p class="chapter"> [<a id="7.85">85</a>] <span class="calibre1">1</span> Caesar idoneum locum
nactus quid quaque ex parte geratur cognoscit; laborantibus summittit.
<span class="calibre1">2</span> Utrisque ad animum occurrit unum esse illud
tempus, quo maxime contendi conveniat: <span class="calibre1">3</span> Galli, nisi
perfregerint munitiones, de omni salute desperant; Romani, si rem
obtinuerint, finem laborum omnium exspectant. <span class="calibre1">4</span>
Maxime ad superiores munitiones laboratur, quo Vercassivellaunum missum
demonstravimus. Iniquum loci ad declivitatem fastigium magnum habet
momentum. <span class="calibre1">5</span> Alii tela coniciunt, alii testudine
facta subeunt; defatigatis in vicem integri succedunt. <span class="calibre1">6</span> Agger ab universis in munitionem coniectus et ascensum
dat Gallis et ea quae in terra occultaverant Romani contegit; nec iam
arma nostris nec vires suppetunt. </p>

<p class="chapter"> [<a id="7.86">86</a>] <span class="calibre1">1</span> His rebus cognitis
Caesar Labienum cum cohortibus sex subsidio laborantibus mittit: <span class="calibre1">2</span> imperat, si sustinere non posset, deductis cohortibus
eruptione pugnaret; id nisi necessario ne faciat. <span class="calibre1">3</span>
Ipse adit reliquos, cohortatur ne labori succumbant; omnium superiorum
dimicationum fructum in eo die atque hora docet consistere. <span class="calibre1">4</span> Interiores desperatis campestribus locis propter
magnitudinem munitionum loca praerupta ex ascensu temptant: huc ea quae
paraverant conferunt. <span class="calibre1">5</span> Multitudine telorum ex
turribus propugnantes deturbant, aggere et cratibus fossas explent,
falcibus vallum ac loricam rescindunt. </p>

<p class="chapter"> [<a id="7.87">87</a>] <span class="calibre1">1</span> Mittit primo Brutum
adulescentem cum cohortibus Caesar, post cum aliis Gaium Fabium legatum;
postremo ipse, cum vehementius pugnaretur, integros subsidio adducit.
<span class="calibre1">2</span> Restituto proelio ac repulsis hostibus eo quo
Labienum miserat contendit; cohortes quattuor ex proximo castello
deducit, equitum partem sequi, partem circumire exteriores munitiones et
ab tergo hostes adoriri iubet. <span class="calibre1">3</span> Labienus, postquam
neque aggeres neque fossae vim hostium sustinere poterant, coactis una
XL cohortibus, quas ex proximis praesidus deductas fors obtulit,
Caesarem per nuntios facit certiorem quid faciendum existimet. Accelerat
Caesar, ut proelio intersit. </p>

<p class="chapter"> [<a id="7.88">88</a>] <span class="calibre1">1</span> Eius adventu ex colore
vestitus cognito, quo insigni in proeliis uti consuerat, turmisque
equitum et cohortibus visis quas se sequi iusserat, ut de locis
superioribus haec declivia et devexa cernebantur, hostes proelium
committunt. <span class="calibre1">2</span> Utrimque clamore sublato excipit
rursus ex vallo atque omnibus munitionibus clamor. Nostri omissis pilis
gladiis rem gerunt. <span class="calibre1">3</span> Repente post tergum equitatus
cernitur; cohortes aliae appropinquant. Hostes terga vertunt;
fugientibus equites occurrunt. Fit magna caedes. Sedulius, dux et
princeps Lemovicum, occiditur; <span class="calibre1">4</span> Vercassivellaunus
Arvernus vivus in fuga comprehenditur; signa militaria septuaginta
quattuor ad Caesarem referuntur: pauci ex tanto numero se incolumes in
castra recipiunt. <span class="calibre1">5</span> Conspicati ex oppido caedem et
fugam suorum desperata salute copias a munitionibus reducunt. <span class="calibre1">6</span> Fit protinus hac re audita ex castris Gallorum fuga.
Quod nisi crebris subsidiis ac totius diei labore milites essent
defessi, omnes hostium copiae deleri potuissent. <span class="calibre1">7</span>
De media nocte missus equitatus novissimum agmen consequitur: magnus
numerus capitur atque interficitur; reliqui ex fuga in civitates
discedunt. </p>

<p class="chapter"> [<a id="7.89">89</a>] <span class="calibre1">1</span> Postero die
Vercingetorix concilio convocato id bellum se suscepisse non suarum
necessitatium, <span class="calibre1">2</span> sed communis libertatis causa
demonstrat, et quoniam sit fortunae cedendum, ad utramque rem se illis
offerre, seu morte sua Romanis satisfacere seu vivum tradere velint.
Mittuntur de his rebus ad Caesarem legati. <span class="calibre1">3</span> Iubet
arma tradi, principes produci. <span class="calibre1">4</span> Ipse in munitione
pro castris consedit: eo duces producuntur; Vercingetorix deditur, arma
proiciuntur. <span class="calibre1">5</span> Reservatis Aeduis atque Arvernis, si
per eos civitates reciperare posset, ex reliquis captivis toto exercitui
capita singula praedae nomine distribuit. </p>

<p class="chapter"> [<a id="7.90">90</a>] <span class="calibre1">1</span> His rebus confectis in
Aeduos proficiscitur; civitatem recipit. <span class="calibre1">2</span> Eo legati
ab Arvernis missi quae imperaret se facturos pollicentur. Imperat magnum
numerum obsidum. <span class="calibre1">3</span> Legiones in hiberna mittit.
Captivorum circiter viginti milia Aeduis Arvernisque reddit. <span class="calibre1">4</span> Titum Labienum duabus cum legionibus et equitatu in
Sequanos proficisci iubet: huic Marcum Sempronium Rutilum attribuit.
<span class="calibre1">5</span> Gaium Fabium legatum et Lucium Minucium Basilum
cum legionibus duabus in Remis collocat, ne quam ab finitimis Bellovacis
calamitatem accipiant. <span class="calibre1">6</span> Gaium Antistium Reginum in
Ambivaretos, Titum Sextium in Bituriges, Gaium Caninium Rebilum in
Rutenos cum singulis legionibus mittit. <span class="calibre1">7</span> Quintum
Tullium Ciceronem et Publium Sulpicium Cabilloni et Matiscone in Aeduis
ad Ararim rei frumentariae causa collocat. Ipse Bibracte hiemare
constituit. His litteris cognitis Romae dierum viginti supplicatio
redditur. </p>



<div class="calibre4" id="calibre_pb_6"></div>
</body></html>
