<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Unknown</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="chapter" id="calibre_toc_6">LIBER QVINTVS</p>

<p class="chapter">

<a href="#5.1">1</a> 	<a href="#5.2">2</a> 	<a href="#5.3">3</a> 	<a href="#5.4">4</a> 	<a href="#5.5">5</a> 	<a href="#5.6">6</a> 	<a href="#5.7">7</a> 	<a href="#5.8">8</a> 	<a href="#5.9">9</a> 	<a href="#5.10">10</a> 	<a href="#5.11">11</a> 	<a href="#5.12">12</a>
	<a href="#5.13">13</a> 	<a href="#5.14">14</a> 	<a href="#5.15">15</a> 	<a href="#5.16">16</a> 	<a href="#5.17">17</a>
	<a href="#5.18">18</a> 	<a href="#5.19">19</a> 	<a href="#5.20">20</a> 	<a href="#5.21">21</a> 	<a href="#5.22">22</a>
	<a href="#5.23">23</a> 	<a href="#5.24">24</a> 	<a href="#5.25">25</a> 	<a href="#5.26">26</a> 	<a href="#5.27">27</a>
	<a href="#5.28">28</a> 	<a href="#5.29">29</a> 	<a href="#5.30">30</a> 	<a href="#5.31">31</a> 	<a href="#5.32">32</a>
	<a href="#5.33">33</a> 	<a href="#5.34">34</a> 	<a href="#5.35">35</a> 	<a href="#5.36">36</a> 	<a href="#5.37">37</a>
	<a href="#5.38">38</a> 	<a href="#5.39">39</a> 	<a href="#5.40">40</a> 	<a href="#5.41">41</a> 	<a href="#5.42">42</a>
	<a href="#5.43">43</a> 	<a href="#5.44">44</a> 	<a href="#5.45">45</a> 	<a href="#5.46">46</a> 	<a href="#5.47">47</a>
	<a href="#5.48">48</a> 	<a href="#5.49">49</a> 	<a href="#5.50">50</a> 	<a href="#5.51">51</a> 	<a href="#5.52">52</a>
	<a href="#5.53">53</a> 	<a href="#5.54">54</a> 	<a href="#5.55">55</a> 	<a href="#5.56">56</a> 	<a href="#5.57">57</a>
	<a href="#5.58">58</a> </p>

<p class="chapter"> [<a id="5.1">1</a>] <span class="calibre1">1</span> L. Domitio Ap. Claudio
consulibus, discedens ab hibernis Caesar in Italiam, ut quotannis facere
consuerat, legatis imperat quos legionibus praefecerat uti quam plurimas
possent hieme naves aedificandas veteresque reficiendas curarent. Earum
modum formamque demonstrat. <span class="calibre1">2</span> Ad celeritatem
onerandi subductionesque paulo facit humiliores quam quibus in nostro
mari uti consuevimus, atque id eo magis, quod propter crebras
commutationes aestuum minus magnos ibi fluctus fieri cognoverat; ad
onera, ad multitudinem iumentorum transportandam paulo latiores quam
quibus in reliquis utimur maribus. <span class="calibre1">3</span> Has omnes
actuarias imperat fieri, quam ad rem multum humilitas adiuvat. <span class="calibre1">4</span> Ea quae sunt usui ad armandas naves ex Hispania
apportari iubet. <span class="calibre1">5</span> Ipse conventibus Galliae
citerioris peractis in Illyricum proficiscitur, quod a Pirustis
finitimam partem provinciae incursionibus vastari audiebat. <span class="calibre1">6</span> Eo cum venisset, civitatibus milites imperat certumque
in locum convenire iubet. <span class="calibre1">7</span> Qua re nuntiata Pirustae
legatos ad eum mittunt qui doceant nihil earum rerum publico factum
consilio, seseque paratos esse demonstrant omnibus rationibus de
iniuriis satisfacere. <span class="calibre1">8</span> Accepta oratione eorum
Caesar obsides imperat eosque ad certam diem adduci iubet; nisi ita
fecerint, sese bello civitatem persecuturum demonstrat. <span class="calibre1">9</span> Eis ad diem adductis, ut imperaverat, arbitros inter
civitates dat qui litem aestiment poenamque constituant. </p>

<p class="chapter"> [<a id="5.2">2</a>] <span class="calibre1">1</span> His confectis rebus
conventibusque peractis, in citeriorem Galliam revertitur atque inde ad
exercitum proficiscitur. <span class="calibre1">2</span> Eo cum venisset,
circuitis omnibus hibernis, singulari militum studio in summa omnium
rerum inopia circiter sescentas eius generis cuius supra demonstravimus
naves et longas XXVIII invenit instructas neque multum abesse ab eo quin
paucis diebus deduci possint. <span class="calibre1">3</span> Collaudatis
militibus atque eis qui negotio praefuerant, quid fieri velit ostendit
atque omnes ad portum Itium convenire iubet, quo ex portu commodissimum
in Britanniam traiectum esse cognoverat, circiter milium passuum XXX
transmissum a continenti: huic rei quod satis esse visum est militum
reliquit. <span class="calibre1">4</span> Ipse cum legionibus expeditis IIII et
equitibus DCCC in fines Treverorum proficiscitur, quod hi neque ad
concilia veniebant neque imperio parebant Germanosque Transrhenanos
sollicitare dicebantur. </p>

<p class="chapter"> [<a id="5.3">3</a>] <span class="calibre1">1</span> Haec civitas longe
plurimum totius Galliae equitatu valet magnasque habet copias peditum
Rhenumque, ut supra demonstravimus, tangit. <span class="calibre1">2</span> In ea
civitate duo de principatu inter se contendebant, Indutiomarus et
Cingetorix; <span class="calibre1">3</span> e quibus alter, simul atque de
Caesaris legionumque adventu cognitum est, ad eum venit, se suosque
omnes in officio futuros neque ab amicitia populi Romani defecturos
confirmavit quaeque in Treveris gererentur ostendit. <span class="calibre1">4</span> At Indutiomarus equitatum peditatumque cogere, eisque
qui per aetatem in armis esse non poterant in silvam Arduennam abditis,
quae ingenti magnitudine per medios fines Treverorum a flumine Rheno ad
initium Remorum pertinet, bellum parare instituit. <span class="calibre1">5</span>
Sed posteaquam nonnulli principes ex ea civitate et familiaritate
Cingetorigis adducti et adventu nostri exercitus perterriti ad Caesarem
venerunt et de suis privatim rebus ab eo petere coeperunt, quoniam
civitati consulere non possent, veritus ne ab omnibus desereretur
Indutiomarus legatos ad Caesarem mittit: <span class="calibre1">6</span> sese
idcirco ab suis discedere atque ad eum venire noluisse, quo facilius
civitatem in officio contineret, ne omnis nobilitatis discessu plebs
propter imprudentiam laberetur: <span class="calibre1">7</span> itaque esse
civitatem in sua potestate, seseque, si Caesar permitteret, ad eum in
castra venturum, suas civitatisque fortunas eius fidei permissurum. </p>

<p class="chapter"> [<a id="5.4">4</a>] <span class="calibre1">1</span> Caesar, etsi intellegebat
qua de causa ea dicerentur quaeque eum res ab instituto consilio
deterreret, tamen, ne aestatem in Treveris consumere cogeretur omnibus
ad Britannicum bellum rebus comparatis, Indutiomarum ad se cum CC
obsidibus venire iussit. <span class="calibre1">2</span> His adductis, in eis
filio propinquisque eius omnibus, quos nominatim evocaverat, consolatus
Indutiomarum hortatusque est uti in officio maneret; <span class="calibre1">3</span> nihilo tamen setius principibus Treverorum ad se
convocatis hos singillatim Cingetorigi conciliavit, quod cum merito eius
a se fieri intellegebat, tum magni interesse arbitrabatur eius
auctoritatem inter suos quam plurimum valere, cuius tam egregiam in se
voluntatem perspexisset. <span class="calibre1">4</span> Id tulit factum graviter
Indutiomarus, suam gratiam inter suos minui, et, qui iam ante inimico in
nos animo fuisset, multo gravius hoc dolore exarsit. </p>

<p class="chapter"> [<a id="5.5">5</a>] <span class="calibre1">1</span> His rebus constitutis
Caesar ad portum Itium cum legionibus pervenit. <span class="calibre1">2</span>
Ibi cognoscit LX naves, quae in Meldis factae erant, tempestate reiectas
cursum tenere non potuisse atque eodem unde erant profectae revertisse;
reliquas paratas ad navigandum atque omnibus rebus instructas invenit.
<span class="calibre1">3</span> Eodem equitatus totius Galliae convenit, numero
milium quattuor, principesque ex omnibus civitatibus; <span class="calibre1">4</span> ex quibus perpaucos, quorum in se fidem perspexerat,
relinquere in Gallia, reliquos obsidum loco secum ducere decreverat,
quod, cum ipse abesset, motum Galliae verebatur. </p>

<p class="chapter"> [<a id="5.6">6</a>] <span class="calibre1">1</span> Erat una cum ceteris
Dumnorix Aeduus, de quo ante ab nobis dictum est. Hunc secum habere in
primis constituerat, quod eum cupidum rerum novarum, cupidum imperi,
magni animi, magnae inter Gallos auctoritatis cognoverat. <span class="calibre1">2</span> Accedebat huc quod in concilio Aeduorum Dumnorix dixerat
sibi a Caesare regnum civitatis deferri; quod dictum Aedui graviter
ferebant, neque recusandi aut deprecandi causa legatos ad Caesarem
mittere audebant. <span class="calibre1">3</span> Id factum ex suis hospitibus
Caesar cognoverat. Ille omnibus primo precibus petere contendit ut in
Gallia relinqueretur, partim quod insuetus navigandi mare timeret,
partim quod religionibus impediri sese diceret. <span class="calibre1">4</span>
Posteaquam id obstinate sibi negari vidit, omni spe impetrandi adempta
principes Galliae sollicitare, sevocare singulos hortarique coepit uti
in continenti remanerent: <span class="calibre1">5</span> metu territare: non sine
causa fieri, ut Gallia omni nobilitate spoliaretur; id esse consilium
Caesaris, ut quos in conspectu Galliae interficere vereretur, hos omnes
in Britanniam traductos necaret; <span class="calibre1">6</span> fidem reliquis
interponere, iusiurandum poscere, ut quod esse ex usu Galliae
intellexissent communi consilio administrarent. Haec a compluribus ad
Caesarem deferebantur. </p>

<p class="chapter"> [<a id="5.7">7</a>] <span class="calibre1">1</span> Qua re cognita Caesar,
quod tantum civitati Aeduae dignitatis tribuebat, coercendum atque
deterrendum quibuscumque rebus posset Dumnorigem statuebat; <span class="calibre1">2</span> quod longius eius amentiam progredi videbat,
prospiciendum, ne quid sibi ac rei publicae nocere posset. Itaque dies
circiter XXV in eo loco commoratus, <span class="calibre1">3</span> quod Corus
ventus navigationem impediebat, qui magnam partem omnis temporis in his
locis flare consuevit, dabat operam ut in officio Dumnorigem contineret,
nihilo tamen setius omnia eius consilia cognosceret: <span class="calibre1">4</span> tandem idoneam nactus tempestatem milites equitesque
conscendere in naves iubet. <span class="calibre1">5</span> At omnium impeditis
animis Dumnorix cum equitibus Aeduorum a castris insciente Caesare domum
discedere coepit. <span class="calibre1">6</span> Qua re nuntiata Caesar
intermissa profectione atque omnibus rebus postpositis magnam partem
equitatus ad eum insequendum mittit retrahique imperat; <span class="calibre1">7</span> si vim faciat neque pareat, interfici iubet, nihil hunc
se absente pro sano facturum arbitratus, qui praesentis imperium
neglexisset. <span class="calibre1">8</span> Ille enim revocatus resistere ac se
manu defendere suorumque fidem implorare coepit, saepe clamitans liberum
se liberaeque esse civitatis. <span class="calibre1">9</span> Illi, ut erat
imperatum, circumsistunt hominem atque interficiunt: at equites Aedui ad
Caesarem omnes revertuntur. </p>

<p class="chapter"> [<a id="5.8">8</a>] <span class="calibre1">1</span> His rebus gestis, Labieno
in continente cum tribus legionibus et equitum milibus duobus relicto ut
portus tueretur et rem frumentariam provideret quaeque in Gallia
gererentur cognosceret consiliumque pro tempore et pro re caperet, <span class="calibre1">2</span> ipse cum quinque legionibus et pari numero equitum, quem
in continenti reliquerat, ad solis occasum naves solvit et leni Africo
provectus media circiter nocte vento intermisso cursum non tenuit, et
longius delatus aestu orta luce sub sinistra Britanniam relictam
conspexit. <span class="calibre1">3</span> Tum rursus aestus commutationem secutus
remis contendit ut eam partem insulae caperet, qua optimum esse egressum
superiore aestate cognoverat. <span class="calibre1">4</span> Qua in re admodum
fuit militum virtus laudanda, qui vectoriis gravibusque navigiis non
intermisso remigandi labore longarum navium cursum adaequarunt. <span class="calibre1">5</span> Accessum est ad Britanniam omnibus navibus meridiano
fere tempore, neque in eo loco hostis est visus; <span class="calibre1">6</span>
sed, ut postea Caesar ex captivis cognovit, cum magnae manus eo
convenissent, multitudine navium perterritae, quae cum annotinis
privatisque quas sui quisque commodi fecerat amplius octingentae uno
erant visae tempore, a litore discesserant ac se in superiora loca
abdiderant. </p>

<p class="chapter"> [<a id="5.9">9</a>] <span class="calibre1">1</span> Caesar exposito exercitu
et loco castris idoneo capto, ubi ex captivis cognovit quo in loco
hostium copiae consedissent, cohortibus decem ad mare relictis et
equitibus trecentis, qui praesidio navibus essent, de tertia vigilia ad
hostes contendit, eo minus veritus navibus, quod in litore molli atque
aperto deligatas ad ancoram relinquebat, <span class="calibre1">2</span> et
praesidio navibus Q. Atrium praefecit. Ipse noctu progressus milia
passuum circiter XII hostium copias conspicatus est. <span class="calibre1">3</span> Illi equitatu atque essedis ad flumen progressi ex loco
superiore nostros prohibere et proelium committere coeperunt. <span class="calibre1">4</span> Repulsi ab equitatu se in silvas abdiderunt, locum nacti
egregie et natura et opere munitum, quem domestici belli, ut videbantur,
causa iam ante praeparaverant: <span class="calibre1">5</span> nam crebris
arboribus succisis omnes introitus erant praeclusi. <span class="calibre1">6</span> Ipsi ex silvis rari propugnabant nostrosque intra
munitiones ingredi prohibebant. <span class="calibre1">7</span> At milites
legionis septimae, testudine facta et aggere ad munitiones adiecto,
locum ceperunt eosque ex silvis expulerunt paucis vulneribus acceptis.
<span class="calibre1">8</span> Sed eos fugientes longius Caesar prosequi vetuit,
et quod loci naturam ignorabat, et quod magna parte diei consumpta
munitioni castrorum tempus relinqui volebat. </p>

<p class="chapter"> [<a id="5.10">10</a>] <span class="calibre1">1</span> Postridie eius diei mane
tripertito milites equitesque in expeditionem misit, ut eos qui fugerant
persequerentur. <span class="calibre1">2</span> His aliquantum itineris
progressis, cum iam extremi essent in prospectu, equites a Quinto Atrio
ad Caesarem venerunt, qui nuntiarent superiore nocte maxima coorta
tempestate prope omnes naves adflictas atque in litore eiectas esse,
quod neque ancorae funesque subsisterent, neque nautae gubernatoresque
vim tempestatis pati possent; <span class="calibre1">3</span> itaque ex eo
concursu navium magnum esse incommodum acceptum. </p>

<p class="chapter"> [<a id="5.11">11</a>] <span class="calibre1">1</span> His rebus cognitis
Caesar legiones equitatumque revocari atque in itinere resistere iubet,
ipse ad naves revertitur; <span class="calibre1">2</span> eadem fere quae ex
nuntiis litterisque cognoverat coram perspicit, sic ut amissis circiter
XL navibus reliquae tamen refici posse magno negotio viderentur. <span class="calibre1">3</span> Itaque ex legionibus fabros deligit et ex continenti
alios arcessi iubet; <span class="calibre1">4</span> Labieno scribit, ut quam
plurimas posset eis legionibus, quae sunt apud eum, naves instituat.
<span class="calibre1">5</span> Ipse, etsi res erat multae operae ac laboris,
tamen commodissimum esse statuit omnes naves subduci et cum castris una
munitione coniungi. <span class="calibre1">6</span> In his rebus circiter dies X
consumit ne nocturnis quidem temporibus ad laborem militum intermissis.
<span class="calibre1">7</span> Subductis navibus castrisque egregie munitis
easdem copias, quas ante, praesidio navibus reliquit: ipse eodem unde
redierat proficiscitur. <span class="calibre1">8</span> Eo cum venisset, maiores
iam undique in eum locum copiae Britannorum convenerant summa imperi
bellique administrandi communi consilio permissa Cassivellauno, cuius
fines a maritimis civitatibus flumen dividit, quod appellatur Tamesis, a
mari circiter milia passuum LXXX. <span class="calibre1">9</span> Huic superiore
tempore cum reliquis civitatibus continentia bella intercesserant; sed
nostro adventu permoti Britanni hunc toti bello imperioque praefecerant.
</p>

<p class="chapter"> [<a id="5.12">12</a>] <span class="calibre1">1</span> Britanniae pars interior
ab eis incolitur quos natos in insula ipsi memoria proditum dicunt,
<span class="calibre1">2</span> maritima ab eis, qui praedae ac belli inferendi
causa ex Belgio transierunt (qui omnes fere eis nominibus civitatum
appellantur, quibus orti ex civitatibus eo pervenerunt) et bello illato
ibi permanserunt atque agros colere coeperunt. <span class="calibre1">3</span>
Hominum est infinita multitudo creberrimaque aedificia fere Gallicis
consimilia, pecorum magnus numerus. <span class="calibre1">4</span> Utuntur aut
aere aut nummo aureo aut taleis ferreis ad certum pondus examinatis pro
nummo. <span class="calibre1">5</span> Nascitur ibi plumbum album in mediterraneis
regionibus, in maritimis ferrum, sed eius exigua est copia; aere utuntur
importato. Materia cuiusque generis ut in Gallia est, praeter fagum
atque abietem. <span class="calibre1">6</span> Leporem et gallinam et anserem
gustare fas non putant; haec tamen alunt animi voluptatisque causa. Loca
sunt temperatiora quam in Gallia, remissioribus frigoribus. </p>

<p class="chapter"> [<a id="5.13">13</a>] <span class="calibre1">1</span> Insula natura triquetra,
cuius unum latus est contra Galliam. Huius lateris alter angulus, qui
est ad Cantium, quo fere omnes ex Gallia naves appelluntur, ad orientem
solem, inferior ad meridiem spectat. Hoc pertinet circiter mila passuum
quingenta. <span class="calibre1">2</span> Alterum vergit ad Hispaniam atque
occidentem solem; qua ex parte est Hibernia, dimidio minor, ut
aestimatur, quam Britannia, sed pari spatio transmissus atque ex Gallia
est in Britanniam. <span class="calibre1">3</span> In hoc medio cursu est insula,
quae appellatur Mona: complures praeterea minores subiectae insulae
existimantur, de quibus insulis nonnulli scripserunt dies continuos
triginta sub bruma esse noctem. <span class="calibre1">4</span> Nos nihil de eo
percontationibus reperiebamus, nisi certis ex aqua mensuris breviores
esse quam in continenti noctes videbamus. <span class="calibre1">5</span> Huius
est longitudo lateris, ut fert illorum opinio, septingentorum milium.
<span class="calibre1">6</span> Tertium est contra septentriones; cui parti nulla
est obiecta terra, sed eius angulus lateris maxime ad Germaniam spectat.
Hoc milia passuum octingenta in longitudinem esse existimatur. <span class="calibre1">7</span> Ita omnis insula est in circuitu vicies centum milium
passuum. </p>

<p class="chapter"> [<a id="5.14">14</a>] <span class="calibre1">1</span> Ex his omnibus longe
sunt humanissimi qui Cantium incolunt, quae regio est maritima omnis,
neque multum a Gallica differunt consuetudine. <span class="calibre1">2</span>
Interiores plerique frumenta non serunt, sed lacte et carne vivunt
pellibusque sunt vestiti. Omnes vero se Britanni vitro inficiunt, quod
caeruleum efficit colorem, atque hoc horridiores sunt in pugna aspectu;
<span class="calibre1">3</span> capilloque sunt promisso atque omni parte corporis
rasa praeter caput et labrum superius. <span class="calibre1">4</span> Uxores
habent deni duodenique inter se communes et maxime fratres cum fratribus
parentesque cum liberis; sed qui sunt ex his nati, eorum habentur
liberi, quo primum virgo quaeque deducta est. </p>

<p class="chapter"> [<a id="5.15">15</a>] <span class="calibre1">1</span> Equites hostium
essedariique acriter proelio cum equitatu nostro in itinere
conflixerunt, tamen ut nostri omnibus partibus superiores fuerint atque
eos in silvas collesque compulerint; <span class="calibre1">2</span> sed
compluribus interfectis cupidius insecuti nonnullos ex suis amiserunt.
<span class="calibre1">3</span> At illi intermisso spatio imprudentibus nostris
atque occupatis in munitione castrorum subito se ex statione pro castris
collocati, <span class="calibre1">4</span> acriter pugnaverunt, duabusque missis
subsidio cohortibus a Caesare atque eis primis legionum duarum, cum hae
perexiguo intermisso loci spatio inter se constitissent, novo genere
pugnae perterritis nostris per medios audacissime perruperunt seque inde
incolumes receperunt. <span class="calibre1">5</span> Eo die Quintus Laberius
Durus, tribunus militum, interficitur. Illi pluribus submissis
cohortibus repelluntur. </p>

<p class="chapter"> [<a id="5.16">16</a>] <span class="calibre1">1</span> Toto hoc in genere
pugnae, cum sub oculis omnium ac pro castris dimicaretur, intellectum
est nostros propter gravitatem armorum, quod neque insequi cedentes
possent neque ab signis discedere auderent, minus aptos esse ad huius
generis hostem, <span class="calibre1">2</span> equites autem magno cum periculo
proelio dimicare, propterea quod illi etiam consulto plerumque cederent
et, cum paulum ab legionibus nostros removissent, ex essedis desilirent
et pedibus dispari proelio contenderent. <span class="calibre1">3</span> Equestris
autem proeli ratio et cedentibus et insequentibus par atque idem
periculum inferebat. <span class="calibre1">4</span> Accedebat huc ut numquam
conferti sed rari magnisque intervallis proeliarentur stationesque
dispositas haberent, atque alios alii deinceps exciperent, integrique et
recentes defetigatis succederent. </p>

<p class="chapter"> [<a id="5.17">17</a>] <span class="calibre1">1</span> Postero die procul a
castris hostes in collibus constiterunt rarique se ostendere et lenius
quam pridie nostros equites proelio lacessere coeperunt. <span class="calibre1">2</span> Sed meridie, cum Caesar pabulandi causa tres legiones
atque omnem equitatum cum Gaio Trebonio legato misisset, repente ex
omnibus partibus ad pabulatores advolaverunt, sic uti ab signis
legionibusque non absisterent. <span class="calibre1">3</span> Nostri acriter in
eos impetu facto reppulerunt neque finem sequendi fecerunt, quoad
subsidio confisi equites, cum post se legiones viderent, <span class="calibre1">4</span> praecipites hostes egerunt magnoque eorum numero
interfecto neque sui colligendi neque consistendi aut ex essedis
desiliendi facultatem dederunt. <span class="calibre1">5</span> Ex hac fuga
protinus, quae undique convenerant, auxilia discesserunt, neque post id
tempus umquam summis nobiscum copiis hostes contenderunt. </p>

<p class="chapter"> [<a id="5.18">18</a>] <span class="calibre1">1</span> Caesar cognito consilio
eorum ad flumen Tamesim in fines Cassivellauni exercitum duxit; quod
flumen uno omnino loco pedibus, atque hoc aegre, transiri potest. <span class="calibre1">2</span> Eo cum venisset, animum advertit ad alteram fluminis
ripam magnas esse copias hostium instructas. <span class="calibre1">3</span> Ripa
autem erat acutis sudibus praefixis munita, eiusdemque generis sub aqua
defixae sudes flumine tegebantur. <span class="calibre1">4</span> His rebus
cognitis a captivis perfugisque Caesar praemisso equitatu confestim
legiones subsequi iussit. <span class="calibre1">5</span> Sed ea celeritate atque
eo impetu milites ierunt, cum capite solo ex aqua exstarent, ut hostes
impetum legionum atque equitum sustinere non possent ripasque
dimitterent ac se fugae mandarent. </p>

<p class="chapter"> [<a id="5.19">19</a>] <span class="calibre1">1</span> Cassivellaunus, ut supra
demonstravimus, omni deposita spe contentionis dimissis amplioribus
copiis milibus circiter quattuor essedariorum relictis itinera nostra
servabat paulumque ex via excedebat locisque impeditis ac silvestribus
sese occultabat, atque eis regionibus quibus nos iter facturos
cognoverat pecora atque homines ex agris in silvas compellebat et, <span class="calibre1">2</span> cum equitatus noster liberius praedandi vastandique
causa se in agros eiecerat, omnibus viis semitisque essedarios ex silvis
emittebat et magno cum periculo nostrorum equitum cum eis confligebat
atque hoc metu latius vagari prohibebat. <span class="calibre1">3</span>
Relinquebatur ut neque longius ab agmine legionum discedi Caesar
pateretur, et tantum in agris vastandis incendiisque faciendis hostibus
noceretur, quantum labore atque itinere legionarii milites efficere
poterant. </p>

<p class="chapter"> [<a id="5.20">20</a>] <span class="calibre1">1</span> Interim Trinobantes,
prope firmissima earum regionum civitas, ex qua Mandubracius adulescens
Caesaris fidem secutus ad eum in continentem Galliam venerat, cuius
pater in ea civitate regnum obtinuerat interfectusque erat a
Cassivellauno, ipse fuga mortem vitaverat, legatos ad Caesarem mittunt
pollicenturque sese ei dedituros atque imperata facturos; <span class="calibre1">2</span> petunt, ut Mandubracium ab iniuria Cassivellauni
defendat atque in civitatem mittat, qui praesit imperiumque obtineat.
<span class="calibre1">3</span> His Caesar imperat obsides quadraginta
frumentumque exercitui Mandubraciumque ad eos mittit. <span class="calibre1">4</span> Illi imperata celeriter fecerunt, obsides ad numerum
frumentumque miserunt. </p>

<p class="chapter"> [<a id="5.21">21</a>] <span class="calibre1">1</span> Trinobantibus defensis
atque ab omni militum inuria prohibitis Cenimagni, Segontiaci,
Ancalites, Bibroci, Cassi legationibus missis sese Caesari dedunt. <span class="calibre1">2</span> Ab his cognoscit non longe ex eo loco oppidum
Cassivellauni abesse silvis paludibusque munitum, quo satis magnus
hominum pecorisque numerus invenerit. <span class="calibre1">3</span> Oppidum
autem Britanni vocant, cum silvas impeditas vallo atque fossa munierunt,
quo incursionis hostium vitandae causa convenire consuerunt. <span class="calibre1">4</span> Eo proficiscitur cum legionibus: locum reperit egregie
natura atque opere munitum; tamen hunc duabus ex partibus oppugnare
contendit. <span class="calibre1">5</span> Hostes paulisper morati militum
nostrorum impetum non tulerunt seseque alia ex parte oppidi eiecerunt.
<span class="calibre1">6</span> Magnus ibi numerus pecoris repertus, multique in
fuga sunt comprehensi atque interfecti. </p>

<p class="chapter"> [<a id="5.22">22</a>] <span class="calibre1">1</span> Dum haec in his locis
geruntur, Cassivellaunus ad Cantium, quod esse ad mare supra
demonstravimus, quibus regionibus quattuor reges praeerant, Cingetorix,
Carvilius, Taximagulus, Segovax, nuntios mittit atque eis imperat uti
coactis omnibus copiis castra navalia de improviso adoriantur atque
oppugent. <span class="calibre1">2</span> Ei cum ad castra venissent, nostri
eruptione facta multis eorum interfectis, capto etiam nobili duce
Lugotorige suos incolumes reduxerunt. <span class="calibre1">3</span>
Cassivellaunus hoc proelio nuntiato tot detrimentis acceptis, vastatis
finibus, maxime etiam permotus defectione civitatum legatos per
Atrebatem Commium de deditione ad Caesarem mittit. <span class="calibre1">4</span>
Caesar, cum constituisset hiemare in continenti propter repentinos
Galliae motus, neque multum aestatis superesset, atque id facile extrahi
posse intellegeret, obsides imperat et quid in annos singulos vectigalis
populo Romano Britannia penderet constituit; <span class="calibre1">5</span>
interdicit atque imperat Cassivellauno, ne Mandubracio neu Trinobantibus
noceat. </p>

<p class="chapter"> [<a id="5.23">23</a>] <span class="calibre1">1</span> Obsidibus acceptis
exercitum reducit ad mare, naves invenit refectas. <span class="calibre1">2</span>
His deductis, quod et captivorum magnum numerum habebat, et nonnullae
tempestate deperierant naves, duobus commeatibus exercitum reportare
instituit. <span class="calibre1">3</span> Ac sic accidit, uti ex tanto navium
numero tot navigationibus neque hoc neque superiore anno ulla omnino
navis, quae milites portaret, desideraretur; at ex eis, <span class="calibre1">4</span> quae inanes ex continenti ad eum remitterentur et
prioris commeatus expositis militibus et quas postea Labienus faciendas
curaverat numero LX, perpaucae locum caperent, reliquae fere omnes
reicerentur. <span class="calibre1">5</span> Quas cum aliquamdiu Caesar frustra
exspectasset, ne anni tempore a navigatione excluderetur, <span class="calibre1">6</span> quod aequinoctium suberat, necessario angustius milites
collocavit ac summa tranquillitate consecuta, secunda inita cum
solvisset vigilia, prima luce terram attigit omnesque incolumes naves
perduxit. </p>

<p class="chapter"> [<a id="5.24">24</a>] <span class="calibre1">1</span> Subductis navibus
concilioque Gallorum Samarobrivae peracto, quod eo anno frumentum in
Gallia propter siccitates angustius provenerat, coactus est aliter ac
superioribus annis exercitum in hibernis collocare legionesque in plures
civitates distribuere. <span class="calibre1">2</span> Ex quibus unam in Morinos
ducendam Gaio Fabio legato dedit, alteram in Nervios Quinto Ciceroni,
tertiam in Esubios Lucio Roscio; quartam in Remis cum Tito Labieno in
confinio Treverorum hiemare iussit. Tres in Belgis collocavit: <span class="calibre1">3</span> eis Marcum Crassum quaestorem et Lucium Munatium Plancum
et Gaium Trebonium legatos praefecit. <span class="calibre1">4</span> Unam
legionem, quam proxime trans Padum conscripserat, et cohortes V in
Eburones, quorum pars maxima est inter Mosam ac Rhenum, qui sub imperio
Ambiorigis et Catuvolci erant, misit. <span class="calibre1">5</span> Eis
militibus Quintum Titurium Sabinum et Lucium Aurunculeium Cottam legatos
praeesse iussit. <span class="calibre1">6</span> Ad hunc modum distributis
legionibus facillime inopiae frumentariae sese mederi posse existimavit.
<span class="calibre1">7</span> Atque harum tamen omnium legionum hiberna praeter
eam, quam Lucio Roscio in pacatissimam et quietissimam partem ducendam
dederat, milibus passuum centum continebantur. <span class="calibre1">8</span>
Ipse interea, quoad legiones collocatas munitaque hiberna cognovisset,
in Gallia morari constituit. </p>

<p class="chapter"> [<a id="5.25">25</a>] <span class="calibre1">1</span> Erat in Carnutibus summo
loco natus Tasgetius, cuius maiores in sua civitate regnum obtinuerant.
<span class="calibre1">2</span> Huic Caesar pro eius virtute atque in se
benevolentia, quod in omnibus bellis singulari eius opera fuerat usus,
maiorum locum restituerat. <span class="calibre1">3</span> Tertium iam hunc annum
regnantem inimici, multis palam ex civitate eius auctoribus, eum
interfecerunt. <span class="calibre1">4</span> Defertur ea res ad Caesarem. Ille
veritus, quod ad plures pertinebat, ne civitas eorum impulsu deficeret,
Lucium Plancum cum legione ex Belgio celeriter in Carnutes proficisci
iubet ibique hiemare quorumque opera cognoverat Tasgetium interfectum,
hos comprehensos ad se mittere. <span class="calibre1">5</span> Interim ab omnibus
legatis quaestoreque, quibus legiones tradiderat, certior factus est in
hiberna perventum locumque hibernis esse munitum. </p>

<p class="chapter"> [<a id="5.26">26</a>] <span class="calibre1">1</span> Diebus circiter XV,
quibus in hiberna ventum est, initium repentini tumultus ac defectionis
ortum est ab Ambiorige et Catuvolco; <span class="calibre1">2</span> qui, cum ad
fines regni sui Sabino Cottaeque praesto fuissent frumentumque in
hiberna comportavissent, Indutiomari Treveri nuntiis impulsi suos
concitaverunt subitoque oppressis lignatoribus magna manu ad castra
oppugnatum venerunt. <span class="calibre1">3</span> Cum celeriter nostri arma
cepissent vallumque adscendissent atque una ex parte Hispanis equitibus
emissis equestri proelio superiores fuissent, desperata re hostes suos
ab oppugnatione reduxerunt. <span class="calibre1">4</span> Tum suo more
conclamaverunt, uti aliqui ex nostris ad colloquium prodiret: habere
sese, quae de re communi dicere vellent, quibus rebus controversias
minui posse sperarent. </p>

<p class="chapter"> [<a id="5.27">27</a>] <span class="calibre1">1</span> Mittitur ad eos
colloquendi causa Gaius Arpineius, eques Romanus, familiaris Quinti
Tituri, et Quintus Iunius ex Hispania quidam, qui iam ante missu
Caesaris ad Ambiorigem ventitare consuerat; apud quos Ambiorix ad hunc
modum locutus est: <span class="calibre1">2</span> Sese pro Caesaris in se
beneficiis plurimum ei confiteri debere, quod eius opera stipendio
liberatus esset, quod Aduatucis, finitimis suis, pendere consuesset,
quodque ei et filius et fratris filius ab Caesare remissi essent, quos
Aduatuci obsidum numero missos apud in servitute et catenis tenuissent;
<span class="calibre1">3</span> neque id, quod fecerit de oppugnatione castrorum,
aut iudicio aut voluntate sua fecisse, sed coactu civitatis, suaque esse
eiusmodi imperia, ut non minus haberet iuris in se multitudo quam ipse
in multitudinem. <span class="calibre1">4</span> Civitati porro hanc fuisse belli
causam, quod repentinae Gallorum coniurationi resistere non potuerit. Id
se facile ex humilitate sua probare posse, quod non adeo sit imperitus
rerum ut suis copiis populum Romanum superari posse confidat. <span class="calibre1">5</span> Sed esse Galliae commune consilium: omnibus hibernis
Caesaris oppugnandis hunc esse dictum diem, ne qua legio alterae legioni
subsidio venire posset. <span class="calibre1">6</span> Non facile Gallos Gallis
negare potuisse, praesertim cum de recuperanda communi libertate
consilium initum videretur. <span class="calibre1">7</span> Quibus quoniam pro
pietate satisfecerit, habere nunc se rationem offici pro beneficiis
Caesaris: monere, orare Titurium pro hospitio, ut suae ac militum saluti
consulat. <span class="calibre1">8</span> Magnam manum Germanorum conductam Rhenum
transisse; hanc adfore biduo. <span class="calibre1">9</span> Ipsorum esse
consilium, velintne priusquam finitimi sentiant eductos ex hibernis
milites aut ad Ciceronem aut ad Labienum deducere, quorum alter milia
passuum circiter quinquaginta, alter paulo amplius ab eis absit. <span class="calibre1">10</span> Illud se polliceri et iureiurando confirmare tutum iter
per fines daturum. <span class="calibre1">11</span> Quod cum faciat, et civitati
sese consulere, quod hibernis levetur, et Caesari pro eius meritis
gratiam referre. Hac oratione habita discedit Ambiorix. </p>

<p class="chapter"> [<a id="5.28">28</a>] <span class="calibre1">1</span> Arpineius et Iunius,
quae audierunt, ad legatos deferunt. Illi repentina re perturbati, etsi
ab hoste ea dicebantur, tamen non neglegenda existimabant maximeque hac
re permovebantur, quod civitatem ignobilem atque humilem Eburonum sua
sponte populo Romano bellum facere ausam vix erat credendum. <span class="calibre1">2</span> Itaque ad consilium rem deferunt magnaque inter eos
exsistit controversia. <span class="calibre1">3</span> Lucius Aurunculeius
compluresque tribuni militum et primorum ordinum centuriones nihil
temere agendum neque ex hibernis iniussu Caesaris discedendum
existimabant: quantasvis [magnas] copias etiam Germanorum sustineri
posse munitis hibernis docebant: rem esse testimonio, quod primum
hostium impetum multis ultro vulneribus illatis fortissime sustinuerint:
re frumentaria non premi; interea et ex proximis hibernis et a Caesare
conventura subsidia: postremo quid esse levius aut turpius, quam auctore
hoste de summis rebus capere consilium? </p>

<p class="chapter"> [<a id="5.29">29</a>] <span class="calibre1">1</span> Contra ea Titurius sero
facturos clamitabat, cum maiores manus hostium adiunctis Germanis
convenissent aut cum aliquid calamitatis in proximis hibernis esset
acceptum. Brevem consulendi esse occasionem. Caesarem arbitrari
profectum in Italiam; <span class="calibre1">2</span> neque aliter Carnutes
interficiendi Tasgeti consilium fuisse capturos, neque Eburones, si ille
adesset, tanta contemptione nostri ad castra venturos esse. <span class="calibre1">3</span> Non hostem auctorem, sed rem spectare: subesse Rhenum;
magno esse Germanis dolori Ariovisti mortem et superiores nostras
victorias; <span class="calibre1">4</span> ardere Galliam tot contumeliis acceptis
sub populi Romani imperium redactam superiore gloria rei militaris
exstincta. <span class="calibre1">5</span> Postremo quis hoc sibi persuaderet,
sine certa re Ambiorigem ad eiusmodi consilium descendisse? <span class="calibre1">6</span> Suam sententiam in utramque partem esse tutam: si nihil
esset durius, nullo cum periculo ad proximam legionem perventuros; si
Gallia omnis cum Germanis consentiret, unam esse in celeritate positam
salutem. <span class="calibre1">7</span> Cottae quidem atque eorum, qui
dissentirent, consilium quem habere exitum? In quo si non praesens
periculum, at certe longinqua obsidione fames esset timenda. </p>

<p class="chapter"> [<a id="5.30">30</a>] <span class="calibre1">1</span> Hac in utramque partem
disputatione habita, cum a Cotta primisque ordinibus acriter
resisteretur, "Vincite," inquit, "si ita vultis," Sabinus, et id
clariore voce, ut magna pars militum exaudiret; <span class="calibre1">2</span>
"neque is sum," inquit, "qui gravissime ex vobis mortis periculo
terrear: hi sapient; si gravius quid acciderit, abs te rationem
reposcent, <span class="calibre1">3</span> qui, si per te liceat, perendino die
cum proximis hibernis coniuncti communem cum reliquis belli casum
sustineant, non reiecti et relegati longe ab ceteris aut ferro aut fame
intereant." </p>

<p class="chapter"> [<a id="5.31">31</a>] <span class="calibre1">1</span> Consurgitur ex consilio;
comprehendunt utrumque et orant, ne sua dissensione et pertinacia rem in
summum periculum deducant: <span class="calibre1">2</span> facilem esse rem, seu
maneant, seu proficiscantur, si modo unum omnes sentiant ac probent;
contra in dissensione nullam se salutem perspicere. Res disputatione ad
mediam noctem perducitur. <span class="calibre1">3</span> Tandem dat Cotta
permotus manus: superat sententia Sabini. Pronuntiatur prima luce
ituros. <span class="calibre1">4</span> Consumitur vigiliis reliqua pars noctis,
cum sua quisque miles circumspiceret, quid secum portare posset, quid ex
instrumento hibernorum relinquere cogeretur. <span class="calibre1">5</span> Omnia
excogitantur, quare nec sine periculo maneatur, et languore militum et
vigiliis periculum augeatur. <span class="calibre1">6</span> Prima luce sic ex
castris proficiscuntur, ut quibus esset persuasum non ab hoste, sed ab
homine amicissimo Ambiorige consilium datum, longissimo agmine
maximisque impedimentis. </p>

<p class="chapter"> [<a id="5.32">32</a>] <span class="calibre1">1</span> At hostes, posteaquam ex
nocturno fremitu vigiliisque de profectione eorum senserunt, collocatis
insidiis bipertito in silvis opportuno atque occulto loco a milibus
passuum circiter duobus Romanorum adventum exspectabant, <span class="calibre1">2</span> et cum se maior pars agminis in magnam convallem
demisisset, ex utraque parte eius vallis subito se ostenderunt
novissimosque premere et primos prohibere ascensu atque iniquissimo
nostris loco proelium committere coeperunt. </p>

<p class="chapter"> [<a id="5.33">33</a>] <span class="calibre1">1</span> Tum demum Titurius, qui
nihil ante providisset, trepidare et concursare cohortesque disponere,
haec tamen ipsa timide atque ut eum omnia deficere viderentur; quod
plerumque eis accidere consuevit, qui in ipso negotio consilium capere
coguntur. <span class="calibre1">2</span> At Cotta, qui cogitasset haec posse in
itinere accidere atque ob eam causam profectionis auctor non fuisset,
nulla in re communi saluti deerat et in appellandis cohortandisque
militibus imperatoris et in pugna militis officia praestabat. <span class="calibre1">3</span> Cum propter longitudinem agminis minus facile omnia per
se obire et, quid quoque loco faciendum esset, providere possent,
iusserunt pronuntiare, ut impedimenta relinquerent atque in orbem
consisterent. <span class="calibre1">4</span> Quod consilium etsi in eiusmodi casu
reprehendendum non est, tamen incommode accidit: <span class="calibre1">5</span>
nam et nostris militibus spem minuit et hostes ad pugnam alacriores
effecit, quod non sine summo timore et desperatione id factum videbatur.
Praeterea accidit, quod fieri necesse erat, ut vulgo milites ab signis
discederent, quae quisque eorum carissima haberet, ab impedimentis
petere atque arripere properaret, clamore et fletu omnia complerentur.
</p>

<p class="chapter"> [<a id="5.34">34</a>] <span class="calibre1">1</span> At barbaris consilium
non defuit. Nam duces eorum tota acie pronuntiare iusserunt, ne quis ab
loco discederet: illorum esse praedam atque illis reservari quaecumque
Romani reliquissent: proinde omnia in victoria posita existimarent.
<span class="calibre1">2</span> Erant et virtute et studio pugnandi pares; nostri,
tametsi ab duce et a fortuna deserebantur, tamen omnem spem salutis in
virtute ponebant, et quotiens quaeque cohors procurrerat, ab ea parte
magnus numerus hostium cadebat. <span class="calibre1">3</span> Qua re animadversa
Ambiorix pronuntiari iubet, ut procul tela coniciant neu propius
accedant et, quam in partem Romani impetum fecerint, cedant (levitate
armorum et cotidiana exercitatione nihil eis noceri posse), <span class="calibre1">4</span> rursus se ad signa recipientes insequantur. </p>

<p class="chapter"> [<a id="5.35">35</a>] <span class="calibre1">1</span> Quo praecepto ab eis
diligentissime observato, cum quaepiam cohors ex orbe excesserat atque
impetum fecerat, hostes velocissime refugiebant. <span class="calibre1">2</span>
Interim eam partem nudari necesse erat et ab latere aperto tela recipi.
<span class="calibre1">3</span> Rursus cum in eum locum unde erant egressi reverti
coeperant, et ab eis qui cesserant et ab eis qui proximi steterant
circumveniebantur; <span class="calibre1">4</span> sin autem locum tenere vellent,
nec virtuti locus relinquebatur, neque ab tanta multitudine coniecta
tela conferti vitare poterant. <span class="calibre1">5</span> Tamen tot
incommodis conflictati, multis vulneribus acceptis resistebant et magna
parte diei consumpta, cum a prima luce ad horam octavam pugnaretur,
nihil quod ipsis esset indignum committebant. <span class="calibre1">6</span> Tum
Tito Balventio, qui superiore anno primum pilum duxerat, viro forti et
magnae auctoritatis, utrumque femur tragula traicitur; <span class="calibre1">7</span> Quintus Lucanius, eiusdem ordinis, fortissime pugnans,
dum circumvento filio subvenit, interficitur; Lucius Cotta legatus omnes
cohortes ordinesque adhortans in adversum os funda vulneratur. </p>

<p class="chapter"> [<a id="5.36">36</a>] <span class="calibre1">1</span> His rebus permotus
Quintus Titurius, cum procul Ambiorigem suos cohortantem conspexisset,
interpretem suum Gnaeum Pompeium ad eum mittit rogatum ut sibi
militibusque parcat. <span class="calibre1">2</span> Ille appellatus respondit: si
velit secum colloqui, licere; sperare a multitudine impetrari posse,
quod ad militum salutem pertineat; ipsi vero nihil nocitum iri, inque
eam rem se suam fidem interponere. Ille cum Cotta saucio communicat,
<span class="calibre1">3</span> si videatur, pugna ut excedant et cum Ambiorige
una colloquantur: sperare ab eo de sua ac militum salute impetrari
posse. Cotta se ad armatum hostem iturum negat atque in eo perseverat.
</p>

<p class="chapter"> [<a id="5.37">37</a>] <span class="calibre1">1</span> Sabinus quos in
praesentia tribunos militum circum se habebat et primorum ordinum
centuriones se sequi iubet et, cum propius Ambiorigem accessisset,
iussus arma abicere imperatum facit suisque ut idem faciant imperat.
<span class="calibre1">2</span> Interim, dum de condicionibus inter se agunt
longiorque consulto ab Ambiorige instituitur sermo, paulatim
circumventus interficitur. <span class="calibre1">3</span> Tum vero suo more
victoriam conclamant atque ululatum tollunt impetuque in nostros facto
ordines perturbant. <span class="calibre1">4</span> Ibi Lucius Cotta pugnans
interficitur cum maxima parte militum. Reliqui se in castra recipiunt
unde erant egressi. <span class="calibre1">5</span> Ex quibus Lucius Petrosidius
aquilifer, cum magna multitudine hostium premeretur, aquilam intra
vallum proiecit; ipse pro castris fortissime pugnans occiditur. Illi
aegre ad noctem oppugnationem sustinent; <span class="calibre1">6</span> noctu ad
unum omnes desperata salute se ipsi interficiunt. <span class="calibre1">7</span>
Pauci ex proelio lapsi incertis itineribus per silvas ad Titum Labienum
legatum in hiberna perveniunt atque eum de rebus gestis certiorem
faciunt. </p>

<p class="chapter"> [<a id="5.38">38</a>] <span class="calibre1">1</span> Hac victoria sublatus
Ambiorix statim cum equitatu in Aduatucos, qui erant eius regno
finitimi, proficiscitur; neque noctem neque diem intermittit
peditatumque subsequi iubet. <span class="calibre1">2</span> Re demonstrata
Aduatucisque concitatis postero die in Nervios pervenit hortaturque, ne
sui in perpetuum liberandi atque ulciscendi Romanos pro eis quas
acceperint iniuriis occasionem dimittant: <span class="calibre1">3</span>
interfectos esse legatos duos magnamque partem exercitus interisse
demonstrat; <span class="calibre1">4</span> nihil esse negoti subito oppressam
legionem quae cum Cicerone hiemet interfici; se ad eam rem profitetur
adiutorem. Facile hac oratione Nerviis persuadet. </p>

<p class="chapter"> [<a id="5.39">39</a>] <span class="calibre1">1</span> Itaque confestim
dimissis nuntiis ad Ceutrones, Grudios, Levacos, Pleumoxios, Geidumnos,
qui omnes sub eorum imperio sunt, quam maximas manus possunt cogunt et
de improviso ad Ciceronis hiberna advolant nondum ad eum fama de Tituri
morte perlata. <span class="calibre1">2</span> Huic quoque accidit, quod fuit
necesse, ut nonnulli milites, qui lignationis munitionisque causa in
silvas discessissent, repentino equitum adventu interciperentur. <span class="calibre1">3</span> His circumventis magna manu Eburones, Nervii, Aduatuci
atque horum omnium socii et clientes legionem oppugnare incipiunt.
Nostri celeriter ad arma concurrunt, vallum conscendunt. <span class="calibre1">4</span> Aegre is dies sustentatur, quod omnem spem hostes in
celeritate ponebant atque hanc adepti victoriam in perpetuum se fore
victores confidebant. </p>

<p class="chapter"> [<a id="5.40">40</a>] <span class="calibre1">1</span> Mittuntur ad Caesarem
confestim ab Cicerone litterae magnis propositis praemiis, si
pertulissent: obsessis omnibus viis missi intercipiuntur. <span class="calibre1">2</span> Noctu ex materia, quam munitionis causa comportaverant,
turres admodum CXX excitantur incredibili celeritate; quae deesse operi
videbantur, perficiuntur. <span class="calibre1">3</span> Hostes postero die multo
maioribus coactis copiis castra oppugnant, fossam complent. Eadem
ratione, qua pridie, ab nostris resistitur. <span class="calibre1">4</span> Hoc
idem reliquis deinceps fit diebus. <span class="calibre1">5</span> Nulla pars
nocturni temporis ad laborem intermittitur; non aegris, non vulneratis
facultas quietis datur. <span class="calibre1">6</span> Quaecumque ad proximi diei
oppugnationem opus sunt noctu comparantur; multae praeustae sudes,
magnus muralium pilorum numerus instituitur; turres contabulantur,
pinnae loricaeque ex cratibus attexuntur. <span class="calibre1">7</span> Ipse
Cicero, cum tenuissima valetudine esset, ne nocturnum quidem sibi tempus
ad quietem relinquebat, ut ultro militum concursu ac vocibus sibi
parcere cogeretur. </p>

<p class="chapter"> [<a id="5.41">41</a>] <span class="calibre1">1</span> Tunc duces principesque
Nerviorum qui aliquem sermonis aditum causamque amicitiae cum Cicerone
habebant colloqui sese velle dicunt. <span class="calibre1">2</span> Facta
potestate eadem quae Ambiorix cum Titurio egerat commemorant: omnem esse
in armis Galliam; <span class="calibre1">3</span> Germanos Rhenum transisse;
Caesaris reliquorumque hiberna oppugnari. <span class="calibre1">4</span> Addunt
etiam de Sabini morte: Ambiorigem ostentant fidei faciendae causa. <span class="calibre1">5</span> Errare eos dicunt, si quidquam ab his praesidi sperent,
qui suis rebus diffidant; sese tamen hoc esse in Ciceronem populumque
Romanum animo, ut nihil nisi hiberna recusent atque hanc inveterascere
consuetudinem nolint: <span class="calibre1">6</span> licere illis incolumibus per
se ex hibernis discedere et quascumque in partes velint sine metu
proficisci. <span class="calibre1">7</span> Cicero ad haec unum modo respondit:
non esse consuetudinem populi Romani accipere ab hoste armato
condicionem: <span class="calibre1">8</span> si ab armis discedere velint, se
adiutore utantur legatosque ad Caesarem mittant; sperare pro eius
iustitia, quae petierint, impetraturos. </p>

<p class="chapter"> [<a id="5.42">42</a>] <span class="calibre1">1</span> Ab hac spe repulsi
Nervii vallo pedum IX et fossa pedum XV hiberna cingunt. <span class="calibre1">2</span> Haec et superiorum annorum consuetudine ab nobis
cognoverant et, quos clam de exercitu habebant captivos, ab eis
docebantur; <span class="calibre1">3</span> sed nulla ferramentorum copia quae
esset ad hunc usum idonea, gladiis caespites circumcidere, manibus
sagulisque terram exhaurire nitebantur. <span class="calibre1">4</span> Qua quidem
ex re hominum multitudo cognosci potuit: nam minus horis tribus milium
pedum XV in circuitu munitionem perfecerunt <span class="calibre1">5</span>
reliquisque diebus turres ad altitudinem valli, falces testudinesque,
quas idem captivi docuerant, parare ac facere coeperunt. </p>

<p class="chapter"> [<a id="5.43">43</a>] <span class="calibre1">1</span> Septimo oppugnationis
die maximo coorto vento ferventes fusili ex argilla glandes fundis et
fervefacta iacula in casas, quae more Gallico stramentis erant tectae,
iacere coeperunt. <span class="calibre1">2</span> Hae celeriter ignem
comprehenderunt et venti magnitudine in omnem locum castrorum
distulerunt. <span class="calibre1">3</span> Hostes maximo clamore sicuti parta
iam atque explorata victoria turres testudinesque agere et scalis vallum
ascendere coeperunt. <span class="calibre1">4</span> At tanta militum virtus atque
ea praesentia animi fuit, ut, cum undique flamma torrerentur maximaque
telorum multitudine premerentur suaque omnia impedimenta atque omnes
fortunas conflagrare intellegerent, non modo demigrandi causa de vallo
decederet nemo, sed paene ne respiceret quidem quisquam, ac tum omnes
acerrime fortissimeque pugnarent. <span class="calibre1">5</span> Hic dies nostris
longe gravissimus fuit; sed tamen hunc habuit eventum, ut eo die maximus
numerus hostium vulneraretur atque interficeretur, ut se sub ipso vallo
constipaverant recessumque primis ultimi non dabant. <span class="calibre1">6</span> Paulum quidem intermissa flamma et quodam loco turri
adacta et contingente vallum tertiae cohortis centuriones ex eo, quo
stabant, loco recesserunt suosque omnes removerunt, nutu vocibusque
hostes, si introire vellent, vocare coeperunt; quorum progredi ausus est
nemo. <span class="calibre1">7</span> Tum ex omni parte lapidibus coniectis
deturbati, turrisque succensa est. </p>

<p class="chapter"> [<a id="5.44">44</a>] <span class="calibre1">1</span> Erant in ea legione
fortissimi viri, centuriones, qui primis ordinibus appropinquarent,
Titus Pullo et Lucius Vorenus. <span class="calibre1">2</span> Hi perpetuas inter
se controversias habebant, quinam anteferretur, omnibusque annis de
locis summis simultatibus contendebant. <span class="calibre1">3</span> Ex his
Pullo, cum acerrime ad munitiones pugnaretur, "Quid dubitas," inquit, "
Vorene? aut quem locum tuae probandae virtutis exspectas? <span class="calibre1">4</span> hic dies de nostris controversiis iudicabit." Haec cum
dixisset, procedit extra munitiones quaque pars hostium confertissima
est visa irrumpit. <span class="calibre1">5</span> Ne Vorenus quidem tum sese
vallo continet, sed omnium veritus existimationem subsequitur. <span class="calibre1">6</span> Mediocri spatio relicto Pullo pilum in hostes immittit
atque unum ex multitudine procurrentem traicit; quo percusso et
exanimato hunc scutis protegunt, in hostem tela universi coniciunt neque
dant regrediendi facultatem. <span class="calibre1">7</span> Transfigitur scutum
Pulloni et verutum in balteo defigitur. <span class="calibre1">8</span> Avertit
hic casus vaginam et gladium educere conanti dextram moratur manum,
impeditumque hostes circumsistunt. <span class="calibre1">9</span> Succurrit
inimicus illi Vorenus et laboranti subvenit. <span class="calibre1">10</span> Ad
hunc se confestim a Pullone omnis multitudo convertit: <span class="calibre1">11</span> illum veruto arbitrantur occisum. Gladio comminus rem
gerit Vorenus atque uno interfecto reliquos paulum propellit; <span class="calibre1">12</span> dum cupidius instat, in locum deiectus inferiorem
concidit. Huic rursus circumvento fert subsidium Pullo, <span class="calibre1">13</span> atque ambo incolumes compluribus interfectis summa cum
laude sese intra munitiones recipiunt. <span class="calibre1">14</span> Sic
fortuna in contentione et certamine utrumque versavit, ut alter alteri
inimicus auxilio salutique esset, neque diiudicari posset, uter utri
virtute anteferendus videretur. </p>

<p class="chapter"> [<a id="5.45">45</a>] <span class="calibre1">1</span> Quanto erat in dies
gravior atque asperior oppugnatio, et maxime quod magna parte militum
confecta vulneribus res ad paucitatem defensorum pervenerat, tanto
crebriores litterae nuntiique ad Caesarem mittebantur; quorum pars
deprehensa in conspectu nostrorum militum cum cruciatu necabatur. <span class="calibre1">2</span> Erat unus intus Nervius nomine Vertico, loco natus
honesto, qui a prima obsidione ad Ciceronem perfugerat suamque ei fidem
praestiterat. <span class="calibre1">3</span> Hic servo spe libertatis magnisque
persuadet praemiis, ut litteras ad Caesarem deferat. <span class="calibre1">4</span> Has ille in iaculo illigatas effert et Gallus inter
Gallos sine ulla suspicione versatus ad Caesarem pervenit. <span class="calibre1">5</span> Ab eo de periculis Ciceronis legionisque cognoscitur.
</p>

<p class="chapter"> [<a id="5.46">46</a>] <span class="calibre1">1</span> Caesar acceptis litteris
hora circiter XI diei statim nuntium in Bellovacos ad M. Crassum
quaestorem mittit, cuius hiberna aberant ab eo milia passuum XXV; <span class="calibre1">2</span> iubet media nocte legionem proficisci celeriterque ad se
venire. <span class="calibre1">3</span> Exit cum nuntio Crassus. Alterum ad Gaium
Fabium legatum mittit, ut in Atrebatium fines legionem adducat, qua sibi
iter faciendum sciebat. <span class="calibre1">4</span> Scribit Labieno, si rei
publicae commodo facere posset, cum legione ad fines Nerviorum veniat.
Reliquam partem exercitus, quod paulo aberat longius, non putat
exspectandam; equites circiter quadringentos ex proximis hibernis
colligit. </p>

<p class="chapter"> [<a id="5.47">47</a>] <span class="calibre1">1</span> Hora circiter tertia ab
antecursoribus de Crassi adventu certior factus eo die milia passuum XX
procedit. <span class="calibre1">2</span> Crassum Samarobrivae praeficit
legionemque attribuit, quod ibi impedimenta exercitus, obsides
civitatum, litteras publicas frumentumque omne quod eo tolerandae hiemis
causa devexerat relinquebat. <span class="calibre1">3</span> Fabius, ut imperatum
erat, non ita multum moratus in itinere cum legione occurrit. <span class="calibre1">4</span> Labienus interitu Sabini et caede cohortium cognita, cum
omnes ad eum Treverorum copiae venissent, veritus, si ex hibernis fugae
similem profectionem fecisset, ut hostium impetum sustinere posset,
praesertim quos recenti victoria efferri sciret, litteras Caesari
remittit, quanto cum periculo legionem ex hibernis educturus esset; rem
gestam in Eburonibus perscribit; docet omnes equitatus peditatusque
copias Treverorum tria milia passuum longe ab suis castris consedisse.
</p>

<p class="chapter"> [<a id="5.48">48</a>] <span class="calibre1">1</span> Caesar consilio eius
probato, etsi opinione trium legionum deiectus ad duas redierat, tamen
unum communis salutis auxilium in celeritate ponebat. Venit magnis
itineribus in Nerviorum fines. <span class="calibre1">2</span> Ibi ex captivis
cognoscit, quae apud Ciceronem gerantur, quantoque in periculo res sit.
<span class="calibre1">3</span> Tum cuidam ex equitibus Gallis magnis praemiis
persuadet uti ad Ciceronem epistolam deferat. <span class="calibre1">4</span> Hanc
Graecis conscriptam litteris mittit, ne intercepta epistola nostra ab
hostibus consilia cognoscantur. <span class="calibre1">5</span> Si adire non
possit, monet ut tragulam cum epistola ad amentum deligata intra
munitionem castrorum abiciat. <span class="calibre1">6</span> In litteris scribit
se cum legionibus profectum celeriter adfore; hortatur ut pristinam
virtutem retineat. <span class="calibre1">7</span> Gallus periculum veritus, ut
erat praeceptum, tragulam mittit. <span class="calibre1">8</span> Haec casu ad
turrim adhaesit neque ab nostris biduo animadversa tertio die a quodam
milite conspicitur, dempta ad Ciceronem defertur. <span class="calibre1">9</span>
Ille perlectam in conventu militum recitat maximaque omnes laetitia
adficit. <span class="calibre1">10</span> Tum fumi incendiorum procul videbantur;
quae res omnem dubitationem adventus legionum expulit. </p>

<p class="chapter"> [<a id="5.49">49</a>] <span class="calibre1">1</span> Galli re cognita per
exploratores obsidionem relinquunt, ad Caesarem omnibus copiis
contendunt. Hae erant armata circiter milia LX. <span class="calibre1">2</span>
Cicero data facultate Gallum ab eodem Verticone, quem supra
demonstravimus, repetit, qui litteras ad Caesarem deferat; hunc admonet,
iter caute diligenterque faciat: <span class="calibre1">3</span> perscribit in
litteris hostes ab se discessisse omnemque ad eum multitudinem
convertisse. <span class="calibre1">4</span> Quibus litteris circiter media nocte
Caesar adlatis suos facit certiores eosque ad dimicandum animo
confirmat. <span class="calibre1">5</span> Postero die luce prima movet castra et
circiter milia passuum quattuor progressus trans vallem et rivum
multitudinem hostium conspicatur. <span class="calibre1">6</span> Erat magni
periculi res tantulis copiis iniquo loco dimicare; tum, quoniam
obsidione liberatum Ciceronem sciebat, aequo animo remittendum de
celeritate existimabat: <span class="calibre1">7</span> consedit et quam
aequissimo loco potest castra communit atque haec, etsi erant exigua per
se vix hominum milium septem praesertim nullis cum impedimentis, tamen
angustiis viarum quam maxime potest contrahit, eo consilio, ut in summam
contemptionem hostibus veniat. <span class="calibre1">8</span> Interim
speculatoribus in omnes partes dimissis explorat quo commodissime
itinere vallem transire possit. </p>

<p class="chapter"> [<a id="5.50">50</a>] <span class="calibre1">1</span> Eo die parvulis
equestribus proeliis ad aquam factis utrique sese suo loco continent:
<span class="calibre1">2</span> Galli, quod ampliores copias, <span class="calibre1">3</span> quae nondum convenerant, exspectabant; Caesar, si forte
timoris simulatione hostes in suum locum elicere posset, <span class="calibre1">4</span> ut citra vallem pro castris proelio contenderet, si id
efficere non posset, ut exploratis itineribus minore cum periculo vallem
rivumque transiret. Prima luce hostium equitatus ad castra accedit
proeliumque cum nostris equitibus committit. <span class="calibre1">5</span>
Caesar consulto equites cedere seque in castra recipere iubet, simul ex
omnibus partibus castra altiore vallo muniri portasque obstrui atque in
his administrandis rebus quam maxime concursari et cum simulatione agi
timoris iubet. </p>

<p class="chapter"> [<a id="5.51">51</a>] <span class="calibre1">1</span> Quibus omnibus rebus
hostes invitati copias traducunt aciemque iniquo loco constituunt, <span class="calibre1">2</span> nostris vero etiam de vallo deductis propius accedunt et
tela intra munitionem ex omnibus partibus coniciunt praeconibusque
circummissis pronuntiari iubent, seu quis Gallus seu Romanus velit ante
horam tertiam ad se transire, sine periculo licere; post id tempus non
fore potestatem: <span class="calibre1">3</span> ac sic nostros contempserunt, ut
obstructis in speciem portis singulis ordinibus caespitum, quod ea non
posse introrumpere videbantur, alii vallum manu scindere, alii fossas
complere inciperent. <span class="calibre1">4</span> Tum Caesar omnibus portis
eruptione facta equitatuque emisso celeriter hostes in fugam dat, sic
uti omnino pugnandi causa resisteret nemo, magnumque ex eis numerum
occidit atque omnes armis exuit. </p>


<p class="chapter"> [<a id="5.52">52</a>] <span class="calibre1">1</span> Longius prosequi
veritus, quod silvae paludesque intercedebant neque etiam parvulo
detrimento illorum locum relinqui videbat, omnibus suis incolumibus
copiis eodem die ad Ciceronem pervenit. <span class="calibre1">2</span> Institutas
turres, testudines munitionesque hostium admiratur; legione producta
cognoscit non decimum quemque esse reliquum militem sine vulnere: <span class="calibre1">3</span> ex his omnibus iudicat rebus, quanto cum periculo et
quanta cum virtute res sint administratae. <span class="calibre1">4</span>
Ciceronem pro eius merito legionemque collaudat; centuriones singillatim
tribunosque militum appellat, quorum egregiam fuisse virtutem testimonio
Ciceronis cognoverat. De casu Sabini et Cottae certius ex captivis
cognoscit. <span class="calibre1">5</span> Postero die contione habita rem gestam
proponit, milites consolatur et confirmat: <span class="calibre1">6</span> quod
detrimentum culpa et temeritate legati sit acceptum, hoc aequiore animo
ferendum docet, quod beneficio deorum immortalium et virtute eorum
expiato incommodo neque hostibus diutina laetatio neque ipsis longior
dolor relinquatur. </p>

<p class="chapter"> [<a id="5.53">53</a>] <span class="calibre1">1</span> Interim ad Labienum per
Remos incredibili celeritate de victoria Caesaris fama perfertur, ut,
cum ab hibernis Ciceronis milia passuum abesset circiter LX, eoque post
horam nonam diei Caesar pervenisset, ante mediam noctem ad portas
castrorum clamor oreretur, quo clamore significatio victoriae
gratulatioque ab Remis Labieno fieret. <span class="calibre1">2</span> Hac fama ad
Treveros perlata Indutiomarus, qui postero die castra Labieni oppugnare
decreverat, noctu profugit copiasque omnes in Treveros reducit. <span class="calibre1">3</span> Caesar Fabium cum sua legione remittit in hiberna, ipse
cum tribus legionibus circum Samarobrivam trinis hibernis hiemare
constituit et, quod tanti motus Galliae exstiterant, totam hiemem ipse
ad exercitum manere decrevit. <span class="calibre1">4</span> Nam illo incommodo
de Sabini morte perlato omnes fere Galliae civitates de bello
consultabant, nuntios legationesque in omnes partes dimittebant et quid
reliqui consili caperent atque unde initium belli fieret explorabant
nocturnaque in locis desertis concilia habebant. <span class="calibre1">5</span>
Neque ullum fere totius hiemis tempus sine sollicitudine Caesaris
intercessit, quin aliquem de consiliis ac motu Gallorum nuntium
acciperet. <span class="calibre1">6</span> In his ab Lucio Roscio, quem legioni
tertiae decimae praefecerat, certior factus est magnas Gallorum copias
earum civitatum, quae Armoricae appellantur, oppugnandi sui causa
convenisse <span class="calibre1">7</span> neque longius milia passuum octo ab
hibernis suis afuisse, sed nuntio allato de victoria Caesaris
discessisse, adeo ut fugae similis discessus videretur. </p>

<p class="chapter"> [<a id="5.54">54</a>] <span class="calibre1">1</span> At Caesar principibus
cuiusque civitatis ad se evocatis alias territando, cum se scire quae
fierent denuntiaret, alias cohortando magnam partem Galliae in officio
tenuit. <span class="calibre1">2</span> Tamen Senones, quae est civitas in primis
firma et magnae inter Gallos auctoritatis, Cavarinum, quem Caesar apud
eos regem constituerat, cuius frater Moritasgus adventu in Galliam
Caesaris cuiusque maiores regnum obtinuerant, interficere publico
consilio conati, cum ille praesensisset ac profugisset, usque ad fines
insecuti <span class="calibre1">3</span> regno domoque expulerunt et, missis ad
Caesarem satisfaciendi causa legatis, cum is omnem ad se senatum venire
iussisset, dicto audientes non fuerunt. <span class="calibre1">4</span> Tantum
apud homines barbaros valuit esse aliquos repertos principes inferendi
belli tantamque omnibus voluntatum commutationem attulit, ut praeter
Aeduos et Remos, quos praecipuo semper honore Caesar habuit, alteros pro
vetere ac perpetua erga populum Romanum fide, alteros pro recentibus
Gallici belli officiis, nulla fere civitas fuerit non suspecta nobis.
<span class="calibre1">5</span> Idque adeo haud scio mirandumne sit, cum
compluribus aliis de causis, tum maxime quod ei, qui virtute belli
omnibus gentibus praeferebantur, tantum se eius opinionis deperdidisse
ut a populo Romano imperia perferrent gravissime dolebant. </p>


<p class="chapter"> [<a id="5.55">55</a>] <span class="calibre1">1</span> Treveri vero atque
Indutiomarus totius hiemis nullum tempus intermiserunt, quin trans
Rhenum legatos mitterent, civitates sollicitarent, pecunias
pollicerentur, magna parte exercitus nostri interfecta multo minorem
superesse dicerent partem. <span class="calibre1">2</span> Neque tamen ulli
civitati Germanorum persuaderi potuit, ut Rhenum transiret, cum se bis
expertos dicerent, Ariovisti bello et Tencterorum transitu: non esse
amplius fortunam temptaturos. Hac spe lapsus Indutiomarus nihilo minus
copias cogere, <span class="calibre1">3</span> exercere, a finitimis equos parare,
exules damnatosque tota Gallia magnis praemiis ad se allicere coepit.
<span class="calibre1">4</span> Ac tantam sibi iam his rebus in Gallia
auctoritatem comparaverat ut undique ad eum legationes concurrerent,
gratiam atque amicitiam publice privatimque peterent. </p>

<p class="chapter"> [<a id="5.56">56</a>] <span class="calibre1">1</span> Ubi intellexit ultro ad
se veniri, altera ex parte Senones Carnutesque conscientia facinoris
instigari, altera Nervios Aduatucosque bellum Romanis parare, neque sibi
voluntariorum copias defore, si ex finibus suis progredi coepisset,
armatum concilium indicit. Hoc more Gallorum est initium belli, <span class="calibre1">2</span> quo lege communi omnes puberes armati convenire
consuerunt; qui ex eis novissimus convenit, in conspectu multitudinis
omnibus cruciatibus affectus necatur. <span class="calibre1">3</span> In eo
concilio Cingetorigem, alterius principem factionis, generum suum, quem
supra demonstravimus Caesaris secutum fidem ab eo non discessisse,
hostem iudicat bonaque eius publicat. <span class="calibre1">4</span> His rebus
confectis, in concilio pronuntiat arcessitum se a Senonibus et
Carnutibus aliisque compluribus Galliae civitatibus; <span class="calibre1">5</span> huc iturum per fines Remorum eorumque agros populaturum
ac, priusquam id faciat, castra Labieni oppugnaturum. Quae fieri velit
praecipit. </p>

<p class="chapter"> [<a id="5.57">57</a>] <span class="calibre1">1</span> Labienus, cum et loci
natura et manu munitissumis castris sese teneret, de suo ac legionis
periculo nihil timebat; ne quam occasionem rei bene gerendae dimitteret,
cogitabat. <span class="calibre1">2</span> Itaque a Cingetorige atque eius
propinquis oratione Indutiomari cognita, quam in concilio habuerat,
nuntios mittit ad finitimas civitates equitesque undique evocat: his
certum diem conveniendi dicit. <span class="calibre1">3</span> Interim prope
cotidie cum omni equitatu Indutiomarus sub castris eius vagabatur, alias
ut situm castrorum cognosceret, alias colloquendi aut territandi causa:
equites plerumque omnes tela intra vallum coniciebant. <span class="calibre1">4</span> Labienus suos intra munitionem continebat timorisque
opinionem, quibuscumque poterat rebus, augebat. </p>

<p class="chapter"> [<a id="5.58">58</a>] <span class="calibre1">1</span> Cum maiore in dies
contemptione Indutiomarus ad castra accederet, nocte una intromissis
equitibus omnium finitimarum civitatum quos arcessendos curaverat, tanta
diligentia omnes suos custodiis intra castra continuit, ut nulla ratione
ea res enuntiari aut ad Treveros perferri posset. <span class="calibre1">2</span>
Interim ex consuetudine cotidiana Indutiomarus ad castra accedit atque
ibi magnam partem diei consumit; equites tela coniciunt et magna cum
contumelia verborum nostros ad pugnam evocant. <span class="calibre1">3</span>
Nullo ab nostris dato responso, ubi visum est, sub vesperum dispersi ac
dissipati discedunt. <span class="calibre1">4</span> Subito Labienus duabus portis
omnem equitatum emittit; praecipit atque interdicit, proterritis
hostibus atque in fugam coniectis (quod fore, sicut accidit, videbat)
unum omnes peterent Indutiomarum, neu quis quem prius vulneret, quam
illum interfectum viderit, quod mora reliquorum spatium nactum illum
effugere nolebat; magna proponit eis qui occiderint praemia; <span class="calibre1">4</span> summittit cohortes equitibus subsidio. <span class="calibre1">6</span> Comprobat hominis consilium fortuna, et cum unum omnes
peterent, in ipso fluminis vado deprehensus Indutiomarus interficitur,
caputque eius refertur in castra: redeuntes equites quos possunt
consectantur atque occidunt. <span class="calibre1">7</span> Hac re cognita omnes
Eburonum et Nerviorum quae convenerant copiae discedunt, pauloque habuit
post id factum Caesar quietiorem Galliam. </p>

<div class="calibre4" id="calibre_pb_4"></div>
</body></html>
