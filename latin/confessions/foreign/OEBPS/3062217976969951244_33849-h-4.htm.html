<?xml version='1.0' encoding='utf-8'?>
<!DOCTYPE html PUBLIC '-//W3C//DTD XHTML 1.1//EN' 'http://www.w3.org/TR/xhtml11/DTD/xhtml11.dtd'>
<html xmlns="http://www.w3.org/1999/xhtml" xml:lang="en">
<head>
<meta name="generator" content="HTML Tidy for HTML5 for Linux version 5.6.0"/>
<meta http-equiv="Content-Type" content="application/xhtml+xml; charset=utf-8"/>
<title>Confessiones.</title>




<link href="0.css" rel="stylesheet" type="text/css"/>
<link href="1.css" rel="stylesheet" type="text/css"/>
<link href="pgepub.css" rel="stylesheet" type="text/css"/>
<meta name="generator" content="Ebookmaker 0.11.30 by Project Gutenberg"/>
</head>
<body class="x-ebookmaker"><blockquote class="forsidenotel"><div id="pgepubid00008"><div class="sidenotel">XVI. Categorias Aristotelis et liberalium artium libros per se intellexit.</div>
<p>28. Et quid mihi proderat quod annos natus ferme viginti, cum in manus meas venissent Aristotelica quædam, quas appellant decem Categorias, (quarum nomine, cum eas rhetor Carthaginensis magister meus buccis typho crepantibus commemoraret, et alii qui docti habebantur, tanquam in nescio quid magnum et divinum suspensus inhiabam,) legi eas solus et intellexi? Quas cum contulissem cum eis qui se dicebant vix eas, magistris eruditissimis, non loquentibus tantum, sed multa in pulvere depingentibus, intellexisse, nihil inde aliud mihi dicere potuerunt, quam ego solus apud meipsum legens cognoveram. Et satis aperte mihi videbantur loquentes de substantiis, sicuti est homo; et quæ in illis essent, sicuti est <!-- Page 61 --><a id="page61" class="x-ebookmaker-pageno" title="{61}"></a>figura hominis, qualis sit; et statura, quot pedum sit; et cognatio, cujus frater sit; aut ubi sit constitutus; aut quando natus; aut stet, aut sedeat; aut calceatus vel armatus sit; aut aliquid faciat; aut patiatur aliquid: et quæcumque in his novem generibus, quorum exempli gratia quædam posui, vel in ipso substantiæ genere innumerabilia reperiuntur.</p>
<p>29. Quid hoc mihi proderat, quando et oberat? cum etiam te, Deus meus, mirabiliter simplicem atque incommutabilem, illis decem prædicamentis putans quidquid esset omnino comprehensum, sic intelligere conarer, quasi et tu subjectus esses magnitudini tuæ aut pulchritudini, ut illa essent in te quasi in subjecto, sicut in corpore; cum tua magnitudo et tua pulchritudo tu ipse sis, corpus autem non eo sit magnum et pulchrum quo corpus est; quia etsi minus magnum et minus pulchrum esset, nihilominus corpus esset. Falsitas enim erat quam de te cogitabam, non veritas; et figmenta miseriæ meæ, non firmamenta beatitudinis tuæ. Jusseras enim, et ita fiebat in me, ut terra <span class="sidenotel">Gen. 3, 18. 19. vid. Sabatier.</span><i>spinas et tribulos pareret mihi, et cum labore</i> pervenirem ad <i>panem meum</i>.</p>
<p>30. Et quid mihi proderat quod omnes libros artium quas liberales vocant, tunc nequissimus malarum cupiditatum servus per meipsum legi et intellexi, quoscumque legere potui? Et gaudebam in eis, et nesciebam unde esset quidquid ibi verum et certum esset. Dorsum enim habebam ad lumen, et ad ea quæ illuminantur, faciem: unde ipsa facies mea, qua illuminata cernebam, non illuminabatur. Quidquid de arte loquendi et disserendi, quidquid de dimensionibus figurarum, et de musicis et de numeris, sine magna difficultate, nullo hominum tradente, intellexi, scis tu, Domine Deus meus; quia et celeritas intelligendi, et dispiciendi acumen<a href="3062217976969951244_33849-h-17.htm.html#lv111" class="pginternal">*</a>, donum tuum est: sed non inde sacrificabam tibi. Itaque mihi non ad usum, sed ad perniciem magis valebat, quia tam bonam <span class="sidenotel">Ps. 58, 10.</span><i>partem substantiæ meæ</i> sategi habere in potestate: et <i>fortitudinem meam</i> non <i>ad te custodiebam</i>; sed <span class="sidenotel">Luc. 15, 12. 13. 30.</span><i>profectus</i> sum abs te <i>in longinquam regionem</i>, ut <i>eam dissiparem in meretrices</i> cupiditates<a href="3062217976969951244_33849-h-17.htm.html#lv112" class="pginternal">*</a>. Nam quid mihi proderat bona res, non utenti bene? Non enim sentiebam illas artes etiam ab studiosis et ingeniosis difficillime intelligi, nisi cum eis easdem conabar exponere; et erat ille excellentissimus in eis, qui me exponentem non tardius sequeretur. <!-- Page 62 --><a id="page62" class="x-ebookmaker-pageno" title="{62}"></a></p>
<p>31. Sed quid mihi hoc proderat, putanti quod tu, Domine Deus veritas, corpus esses lucidum et immensum, et ego frustum de illo corpore? Nimia perversitas! sed sic eram. Nec erubesco, Deus meus, confiteri tibi in me misericordias tuas, et invocare te, qui non erubui tunc profiteri hominibus blasphemias meas, et latrare adversum te. Quid ergo mihi tunc proderat ingenium per illas doctrinas agile, et nullo adminiculo humani magisterii tot nodosissimi libri enodati, cum deformiter et sacrilega turpitudine in doctrina pietatis errarem? Aut quid tantum oberat parvulis tuis longe tardius ingenium, cum a te longe non recederent, ut in nido Ecclesiæ tuæ tuti plumescerent, et alas charitatis alimento sanæ fidei nutrirent? O Domine, Deus noster, <span class="sidenotel">Ps. 62, 8. vid. Sabatier.</span><i>in velamento alarum tuarum speremus</i>; et protege nos, et porta nos. <span class="sidenotel">Is. 46, 3. 4.</span><i>Tu portabis</i> et <i>parvulos, et usque ad canos tu portabis</i>: quoniam firmitas nostra quando tu es, tunc est firmitas; cum autem nostra est, infirmitas est. Vivit apud te semper bonum nostrum; et quia inde aversi sumus, perversi sumus. Revertamur jam, Domine, ut non evertamur; quia vivit apud te sine ullo defectu bonum nostrum, quod tu ipse es: et non timebimus<a href="3062217976969951244_33849-h-17.htm.html#lv113" class="pginternal">*</a> ne non sit quo redeamus, quia nos inde ruimus; nobis autem absentibus non ruit domus nostra, æternitas tua.</p>
<p><br class="c1"/></p>
<hr class="full"/>
<p><!-- Page 63 --><a id="page63" class="x-ebookmaker-pageno" title="{63}"></a></p>
<h3 id="pgepubid00015">LIBER QUINTUS.</h3>
<blockquote class="b1n"><div>
<p>Annum ætatis suæ exhibet vigesimum nonum, quo scilicet, comperta Fausti Manichæi imperitia in iis, quæ isti se divinitus scire jactitabant, propositum in illa secta proficiendi abjecit; quo etiam Romam, ubi rhetoricam profiteretur, et deinde Mediolanum ut eamdem artem doceret, abdita Dei providentia missus est; ubi cœpit audito Ambrosio resipiscere, et Manichæismo abdicato, catechumenus in Ecclesia Catholica denuo fieri decrevit.</p>
</div></blockquote>
<p><a id="Cap5_1"/></p>
<div class="sidenotel">I. Excitat mentem ad Deum laudandum.</div>
<p>1. Accipe sacrificium confessionum mearum de manu linguæ meæ, quam formasti et excitasti, ut confiteatur nomini tuo; <span class="sidenotel">Ps. 34, 10.</span><i>et sana omnia ossa mea, et dicant: Domine, quis similis tibi?</i> Neque enim docet te quid in se agatur qui tibi confitetur; quia oculum tuum non excludit cor clausum, nec manum tuam repellit duritia hominum: sed solvis eam, cum voles, aut miserans aut vindicans; et <span class="sidenotel">Ps. 18, 7.</span><i>non est qui se abscondat a calore tuo</i>. Sed te laudet anima mea, ut amet te; et confiteatur tibi miserationes tuas, ut laudet te. Non cessat nec tacet laudes tuas universa creatura tua; nec spiritus omnis hominis per os conversum ad te, nec animalia nec corporalia per os considerantium ea; ut exsurgat in te a lassitudine anima nostra, innitens<a href="3062217976969951244_33849-h-24.htm.html#Nt95" id="NtA95" class="pginternal"><sup>[95]</sup></a> eis quæ fecisti, et transiens ad te qui fecisti hæc mirabiliter: et ibi refectio et vera fortitudo.</p>
<p><a id="Cap5_2"/></p>
<div class="sidenotel">II. Dei præsentiam iniquos non effugere: itaque ad eum debere converti.</div>
<p>2. Eant et fugiant a te inquieti et iniqui: et tu vides eos, et distinguis umbras; et ecce pulchra sunt cum eis omnia, et ipsi turpes sunt<a href="3062217976969951244_33849-h-24.htm.html#Nt96" id="NtA96" class="pginternal"><sup>[96]</sup></a>. Et quid nocuerunt tibi<a href="3062217976969951244_33849-h-24.htm.html#Nt97" id="NtA97" class="pginternal"><sup>[97]</sup></a>? aut in quo imperium tuum dehonestaverunt<a href="3062217976969951244_33849-h-24.htm.html#Nt98" id="NtA98" class="pginternal"><sup>[98]</sup></a>, a cœlis usque in novissima justum <!-- Page 64 --><a id="page64" class="x-ebookmaker-pageno" title="{64}"></a>et integrum? <span class="sidenotel">Ps. 138, 7.</span>Quo enim fugerunt, cum fugerent a facie tua? aut ubi tu non invenis eos? Sed fugerunt, ut non viderent <span class="sidenotel">Gen. 16, 14.</span><i>te videntem se</i>, atque excæcati in te offenderent; quia <span class="sidenotel">Sap. 11, 25. v. Sab.</span><i>non deseris aliquid eorum quæ fecisti</i>; in te offenderent injusti, et juste vexarentur<a href="3062217976969951244_33849-h-17.htm.html#lv114" class="pginternal">*</a>; subtrahentes se lenitati tuæ, et offendentes in rectitudinem tuam, et cadentes in asperitatem suam<a href="3062217976969951244_33849-h-17.htm.html#lv115" class="pginternal">*</a>. Videlicet nesciunt quod ubique sis, quem nullus circumscribit locus, et solus es præsens, etiam iis qui longe fiunt a te. Convertantur ergo et quærant te, quia non sicut ipsi deseruerunt creatorem suum, ita et tu deseruisti creaturam tuam. Ipsi convertantur, et quærant te; et ecce ibi es in corde eorum, in corde confitentium tibi, et projicientium se in te, et plorantium in sinu tuo post vias suas difficiles: et tu facilis tergens lacrymas eorum; et magis plorant et gaudent in fletibus, quoniam tu, Domine, non aliquis homo <i>caro et sanguis</i>, sed tu, Domine, qui fecisti, reficis et consolaris eos. Et ubi ego eram, quando te quærebam? Et tu eras ante me; ego autem et a me discesseram, nec me inveniebam; quanto minus te!</p>
<p><a id="Cap5_3"/></p>
<div class="sidenotel">III. De Fausto Manichæo, et de philosophorum cæcitate qui per creaturas Creatorem non cognoverunt.</div>
<p>3. Proloquar in conspectu Dei mei annum illum undetrigesimum ætatis meæ. Jam venerat Carthaginem quidam Manichæorum episcopus, Faustus<a href="3062217976969951244_33849-h-24.htm.html#Nt99" id="NtA99" class="pginternal"><sup>[99]</sup></a> nomine, magnus laqueus diaboli: et multi implicabantur in eo per illecebram suaviloquentiæ; quam ego tametsi laudabam, discernebam tamen a veritate rerum, quarum discendarum avidus eram; nec quali vasculo sermonis, sed quid mihi scientiæ comedendum apponeret nominatus apud eos ille Faustus, intuebar. Fama enim de illo prælocuta mihi erat quod esset honestarum omnium doctrinarum peritissimus, et apprime disciplinis liberalibus eruditus. Et quoniam multa philosophorum legeram, memoriæque mandata retinebam, ex eis quædam comparabam illis Manichæorum longis fabulis<a href="3062217976969951244_33849-h-24.htm.html#Nt100" id="NtA100" class="pginternal"><sup>[100]</sup></a>: et mihi probabiliora ista videbantur, quæ dixerunt illi, <span class="sidenotel">Sap. 13, 9, vid. Sabat.</span><i>qui tantum potuerunt valere, ut possent æstimare sæculum</i>, quanquam <span class="sidenotel">Ps. 137, 6.</span><i>ejus Dominum minime invenerint</i>. Quoniam <span class="sidenotel">Ps. 33, 19. v. Sab.</span><i>magnus es, Domine, et humilia respicis; excelsa autem a longe cognoscis</i>: nec <i>propinquas</i> nisi <i>obtritis <!--
  Page 65 --><a id="page65" class="x-ebookmaker-pageno" title="{65}"></a>corde</i>; nec inveniris a superbis, nec si illi curiosa peritia numerent stellas et arenam, et dimetiantur sidereas plagas, et vestigent vias astrorum.</p>
<p>4. Mente enim sua quærunt ista, et ingenio quod tu dedisti eis; et multa invenerunt, et prænuntiaverunt ante multos annos defectus luminarium solis et lunæ, quo die, qua hora, quanta ex parte futuri essent; et non eos fefellit numerus, et ita factum est ut prænuntiaverunt: et scripserunt regulas indagatas, et leguntur hodie, atque ex eis prænuntiatur quo anno et quo mense anni, et quo die mensis, et qua hora diei, et quota parte luminis sui defectura sit luna vel sol; et ita fiet ut prænuntiatur. Et mirantur hæc homines et stupent qui nesciunt ea, et exsultant atque extolluntur qui sciunt; et per impiam superbiam recedentes et deficientes a lumine tuo, tanto ante solis defectum futurum prævident, et in præsentia suum non vident. Non enim religiose quærunt unde habeant ingenium quo ista quærunt. Et invenientes quia tu fecisti eos, non ipsi dant tibi se ut serves quod fecisti, et quales se ipsi fecerant occidunt se tibi<a href="3062217976969951244_33849-h-17.htm.html#lv116" class="pginternal">*</a>, et trucidant exaltationes<a href="3062217976969951244_33849-h-24.htm.html#Nt101" id="NtA101" class="pginternal"><sup>[101]</sup></a> suas sicut <span class="sidenotel">Ps. 8, 8. 9.</span><i>volatilia</i> et curiositates<a href="3062217976969951244_33849-h-24.htm.html#Nt101" class="pginternal"><sup>[101]</sup></a> suas sicut <i>pisces maris</i>, quibus <i>perambulant</i> secretas <i>semitas abyssi</i>, et luxurias<a href="3062217976969951244_33849-h-24.htm.html#Nt101" class="pginternal"><sup>[101]</sup></a> suas sicut <i>pecora campi</i>; ut tu, <span class="sidenotel">Deut. 4, 24.</span><i>Deus ignis edax</i>, consumas mortuas curas eorum recreans eos immortaliter.</p>
<p>5. Sed non noverunt viam, <span class="sidenotel">Joh. 1, 3.</span><i>Verbum</i> tuum, <i>per quod fecisti</i> ea quæ numerant, et ipsos qui numerant, et sensum quo cernunt quæ numerant, et mentem de qua numerant; et <span class="sidenotel">Ps. 146, 5.</span><i>sapientiæ tuæ non est numerus</i>. Ipse autem Unigenitus <span class="sidenotel">1 Cor. 1, 30.</span><i>factus est nobis sapientia, et justitia, et sanctificatio</i>; <span class="sidenotel">Mat. 17, 27.</span>et numeratus est inter nos, et solvit tributum Cæsari. Non noverunt hanc viam<a href="3062217976969951244_33849-h-24.htm.html#Nt102" id="NtA102" class="pginternal"><sup>[102]</sup></a>, qua descendant ad illum a se, et per eum ascendant <!-- Page 66 --><a id="page66" class="x-ebookmaker-pageno" title="{66}"></a>ad eum. Non noverunt hanc viam, et putant se excelsos esse cum sideribus et lucidos; et ecce <span class="sidenotel">Is. 14, 13. Rev. 12, 4.</span><i>ruerunt in terram</i>, et <span class="sidenotel">Rom. 1, 21.</span><i>obscuratum est insipiens cor eorum</i>. Et multa vera de creatura dicunt, et Veritatem, creaturæ Artificem, non pie quærunt, et ideo non inveniunt: aut si inveniunt, <span class="sidenotel">Ibid.</span><i>cognoscentes Deum, non sicut Deum honorant, aut gratias agunt; sed evanescunt in cogitationibus suis, et dicunt se esse sapientes</i>, sibi tribuendo quæ tua sunt, ac per hoc student perversissima cæcitate etiam tibi tribuere quæ sua sunt, mendacia scilicet in te conferentes, qui veritas es, <span class="sidenotel">ver. 23.</span><i>et immutantes gloriam incorrupti Dei in similitudinem imaginis corruptibilis hominis, et volucrum, et quadrupedum, et serpentum, <span class="sidenotel">ver. 25.</span>et convertunt veritatem tuam in mendacium; et colunt, et serviunt creaturæ potius quam Creatori</i>.</p>
<p>6. Multa tamen ab eis, ex ipsa creatura, vera dicta retinebam; et occurrebat mihi ratio per numeros et ordinem temporum, et visibiles attestationes siderum, et conferebam cum dictis Manichæi, quæ<a href="3062217976969951244_33849-h-17.htm.html#lv117" class="pginternal">*</a> de his rebus multa scripsit copiosissime delirans; et non mihi occurrebat ratio nec solstitiorum et æquinoctiorum, nec defectuum luminarium, nec quidquid tale in libris sæcularis sapientiæ didiceram. Ibi autem credere jubebar, et ad illas rationes numeris et oculis meis exploratas non occurrebat, et longe diversum erat.</p>
<p><a id="Cap5_4"/></p>
<div class="sidenotel">IV. Sola Dei cognitio beat.</div>
<p>7. Numquid, Domine Deus veritatis, quisquis novit ista, jam placet tibi? Infelix enim homo qui scit illa omnia, te autem nescit: beatus autem qui te scit, etiam si illa nesciat<a href="3062217976969951244_33849-h-24.htm.html#Nt103" id="NtA103" class="pginternal"><sup>[103]</sup></a>. Qui vero et te et illa novit, non propter illa beatior, sed propter te solum beatus est, <span class="sidenotel">Rom. 1, 21.</span><i>si cognoscens te, sicut Deum glorificet, et gratias agat, et non evanescat in cogitationibus suis</i>. Sicut enim melior est qui novit possidere arborem, et de usu ejus tibi gratias agit, quamvis nesciat vel quot cubitis alta sit, vel quanta latitudine diffusa; quam ille qui eam metitur, et omnes ramos ejus numerat, et neque possidet eam, neque creatorem ejus novit aut diligit: sic fidelis homo, cujus totus mundus divitiarum est, et quasi <span class="sidenotel">2 Cor. 6, 10.</span><i>nihil habens, omnia possidet</i>, inhærendo tibi cui serviunt omnia, quamvis nec saltem septentrionum gyros noverit; dubitare stultum est quin utique melior <!--
  Page 67 --><a id="page67" class="x-ebookmaker-pageno" title="{67}"></a>sit quam mensor cœli, et numerator siderum, et pensor elementorum, et negligens tui, qui <span class="sidenotel">Sap. 11, 21.</span><i>omnia in mensura et numero et pondere disposuisti</i>.</p>
<p><a id="Cap5_5"/></p>
<div class="sidenotel">V. Manichæi de astris imperitia indignum eum fide in cæteris faciebat.</div>
<p>8. Sed tamen quis quærebat Manichæum nescio quem etiam ista scribere, sine quorum peritia pietas disci poterat? Dixisti enim homini, <span class="sidenotel">Job 28, 28 sec. LXX.</span><i>Ecce pietas et sapientia</i>; quam ille ignorare posset, etiamsi ista perfecte nosset: ista vero quia non noverat impudentissime audens docere, prorsus illam nosse non posset. Vanitas est enim mundana ista etiam nota profiteri, pietas autem tibi confiteri. Unde ille devius, ad hoc<a href="3062217976969951244_33849-h-17.htm.html#lv118" class="pginternal">*</a> ista multum locutus est, ut convictus ab eis qui ista vere didicissent, quis esset ejus sensus in cæteris quæ abditiora sunt, manifeste cognosceretur. Non enim parvi existimari se voluit, sed Spiritum sanctum consolatorem et ditatorem fidelium tuorum, auctoritate plenaria personaliter<a href="3062217976969951244_33849-h-24.htm.html#Nt104" id="NtA104" class="pginternal"><sup>[104]</sup></a> in se esse persuadere conatus est. Itaque, cum de cœlo ac stellis, et de solis ac lunas motibus falsa dixisse deprehenderetur, quamvis ad doctrinam religionis ista non pertineant, tamen ausus ejus sacrilegos fuisse satis emineret; cum ea non solum ignorata, sed etiam falsata, tam<a href="3062217976969951244_33849-h-17.htm.html#lv119" class="pginternal">*</a> vesana superbiæ vanitate diceret, ut ea tanquam divinæ personæ<a href="3062217976969951244_33849-h-24.htm.html#Nt105" id="NtA105" class="pginternal"><sup>[105]</sup></a> tribuere sibi niteretur.</p>
<p><a id="Sec5_9"/>9. Cum enim audio christianum aliquem fratrem, illum aut illum, ista nescientem, et aliud pro alio sentientem, patienter intueor opinantem hominem; nec illi obesse video, cum de te, Domine creator omnium, non credat indigna, si forte situs et habitus creaturæ corporalis ignoret. Obest autem si hoc ad ipsam doctrinæ pietatis formam pertinere arbitretur, et <!-- Page 68 --><a id="page68" class="x-ebookmaker-pageno" title="{68}"></a>pertinacius affirmare audeat quod ignorat. Sed etiam talis infirmitas in fidei cunabulis a charitate matre sustinetur, donec assurgat novus homo <span class="sidenotel">Eph. 4, 13. 14.</span><i>in virum perfectum</i>, et <i>circumferri</i> non possit <i>omni vento doctrinæ</i>. In illo autem qui doctor, qui auctor, qui dux et princeps eorum quibus illa suaderet, ita fieri ausus est, ut qui eum sequerentur, non quemlibet hominem, sed Spiritum tuum sanctum se sequi arbitrarentur; quis tantam dementiam, sicubi falsa dixisse convinceretur, non detestandam longeque abjiciendam esse judicaret? Sed tamen nondum liquido compereram utrum etiam secundum ejus verba, vicissitudines longiorum et breviorum dierum atque noctium, et ipsius noctis et diei, et deliquia luminum, et si quid ejusmodi in aliis libris legeram, posset exponi; ut, si forte posset, incertam quidem mihi fieret utrum ita se res haberet, an non ita; sed ad fidem meam illius auctoritatem, propter creditam sanctitatem, præponerem.</p>
<p><a id="Cap5_6"/></p>
<div class="sidenotel">VI. Faustus eloquens, sed liberalium disciplinarum expers.</div>
<p>10. Et per annos ferme ipsos novem, quibus eos animo vagabundus audivi, nimis extento desiderio venturum exspectabam istum Faustum. Cæteri enim eorum, in quos forte incurrissem, qui talium rerum quæstionibus a me objectis deficiebant, illum mihi promittebant, cujus adventu collatoque colloquio facillime mihi hæc, et si qua forte majora quærerem, enodatissime expedirentur. Ergo ubi venit, expertus sum hominem gratum et jucundum verbis, et ea ipsa quæ illi solent dicere, multo suavius garrientem. Sed quid ad meam sitim pretiosiorum poculorum decentissimus ministrator? Jam rebus talibus satiatæ erant aures meæ: nec ideo mihi meliora videbantur, quia melius dicebantur; nec ideo vera quia diserta: nec ideo sapiens anima, quia vultus congruus et decorum eloquium. Illi autem qui eum mihi promittebant, non boni rerum existimatores erant; et ideo illis videbatur prudens et sapiens, quia delectabat eos loquens. Sensi autem aliud genus hominum etiam veritatem habere suspectam, et ei nolle acquiescere si compto atque uberi sermone promeretur. Me autem jam docueras, Deus meus, miris et occultis modis; et propterea credo quod tu me docueris, quoniam verum est, nec quisquam præter te alius est doctor veri, ubicumque et undecumque claruerit<a href="3062217976969951244_33849-h-24.htm.html#Nt106" id="NtA106" class="pginternal"><sup>[106]</sup></a>. Jam ergo abs te didiceram, nec eo debere videri aliquid verum dici, quia eloquenter dicitur; nec <!-- Page 69 --><a id="page69" class="x-ebookmaker-pageno" title="{69}"></a>eo falsum, quia incomposite sonant signa labiorum: rursus, nec ideo verum, quia impolite enuntiatur; nec ideo falsum, quia splendidus sermo est: sed perinde esse sapientiam et stultitiam, sicut sunt cibi utiles et inutiles; verbis autem ornatis et inornatis, sicut vasis urbanis et rusticanis, utrosque cibos posse ministrari.</p>
<p>11. Igitur aviditas mea, qua illum tanto tempore exspectaveram hominem, delectabatur quidem motu adfectuque disputantis, et verbis congruentibus, atque ad vestiendas sententias facile occurrentibus. Delectabar autem et cum multis, vel etiam præ multis laudabam ac efferebam; sed moleste habebam quod in cœtu audientium non sinerer illi ingerere, et partiri cum eo curas quæstionum mearum, conferendo familiariter, et accipiendo ac reddendo sermonem. Quod ubi potui, et aures ejus cum familiaribus meis eoque<a href="3062217976969951244_33849-h-17.htm.html#lv120" class="pginternal">*</a> tempore occupare cœpi, quo non dedeceret alternis disserere, et protuli quædam quæ me movebant; expertus sum prius hominem expertem liberalium disciplinarum, nisi grammaticæ, atque ejus ipsius usitato modo. Et quia legerat aliquas Tullianas orationes, et paucissimos Senecæ libros, et nonnulla poetarum, et suæ sectæ si qua volumina Latine atque composite conscripta erant, et quia aderat quotidiana sermocinandi exercitatio; inde suppetebat eloquium, quod fiebat acceptius magisque seductorium moderamine ingenii, et quodam lepore naturali. Itane est ut recolo, Domine Deus meus, arbiter conscientiæ meæ? <span class="sidenotel">Ps. 49, 21.</span>Coram te cor meum et recordatio mea, qui me tunc agebas abdito secreto providentiæ tuæ, et inhonestos errores meos jam convertebas ante faciem meam, ut viderem et odissem.</p>
<p><a id="Cap5_7"/></p>
<div class="sidenotel">VII. Alienatur a secta Manichæorum.</div>
<p>12. Nam posteaquam ille mihi imperitus earum artium, quibus eum excellere putaveram, satis apparuit, desperare cœpi posse eum mihi illa quæ me movebant aperire atque dissolvere; quorum quidem ignarus posset veritatem tenere pietatis, sed si manichæus non esset. Libri quippe eorum pleni sunt longissimis fabulis<a href="3062217976969951244_33849-h-24.htm.html#Nt107" id="NtA107" class="pginternal"><sup>[107]</sup></a>, de cœlo et sideribus, et sole et luna: quæ mihi eum, quod utique cupiebam, collatis numerorum rationibus, quas alibi ego legeram, utrum potius ita essent ut Manichæi libris continebantur, an certe vel par etiam inde ratio redderetur, subtiliter explicare posse jam non arbitrabar. <!-- Page 70 --><a id="page70" class="x-ebookmaker-pageno" title="{70}"></a>Quæ tamen ubi consideranda et discutienda protuli, modeste sane ille nec ausus est subire ipsam sarcinam. Noverat enim se ista non nosse, nec eum puduit confiteri. Non erat de talibus quales multos loquaces passus eram, conantes ea me docere, et dicentes nihil. Iste vero cor habebat, etsi non rectum ad te, nec tamen nimis incautum ad seipsum. Non usquequaque imperitus erat imperitiæ suæ, et noluit se temere disputando in ea coarctari, unde nec exitus ei ullus, nec facilis esset reditus: etiam hinc mihi amplius placuit. Pulchrior est enim temperantia confitentis animi, quam illa quæ nosse cupiebam: et eum in omnibus difficilioribus et subtilioribus quæstionibus talem inveniebam.</p>
<p>13. Refracto itaque studio quod<a href="3062217976969951244_33849-h-17.htm.html#lv121" class="pginternal">*</a> intenderam in Manichæi litteras, magisque desperans de cæteris eorum doctoribus, quando in multis quæ me movebant, ita ille nominatus apparuit; cœpi cum eo pro studio ejus agere vitam, quo ipse flagrabat in eas litteras, quas tunc jam rhetor Carthagini adolescentes docebam; et legere cum eo, sive quæ ille audita desideraret, sive quæ ipse tali ingenio apta existimarem. Cæterum conatus omnis meus, quo proficere in illa secta statueram, illo homine cognito prorsus intercidit: non ut ab eis omnino separarer, sed quasi melius quidquam non inveniens, eo quo jam quoquo modo irrueram, contentus interim esse decreveram, nisi aliquid forte quod magis eligendum esset eluceret. Ita ille Faustus, qui multis laqueus mortis exstitit, meum quo captus eram relaxare jam cœperat, nec volens nec sciens. Manus enim tuæ, Deus meus, in abdito providentiæ tuæ, non deserebant animam meam; et de sanguine cordis matris meæ, per lacrymas ejus diebus ac noctibus pro me sacrificabatur tibi; et <span class="sidenotel">Joel 2, 26.</span><i>egisti mecum miris modis</i><a href="3062217976969951244_33849-h-17.htm.html#lv122" class="pginternal">*</a>. Tu illud egisti, Deus meus. Nam <span class="sidenotel">Ps. 36, 23. Sabat.</span><i>a Domino gressus hominis diriguntur; et viam ejus volet</i>. Aut quæ procuratio salutis, præter manum tuam, reficientem quæ fecisti?</p>
<p><a id="Cap5_8"/></p>
<div class="sidenotel">VIII. Proficiscitur Romam contra matris voluntatem.</div>
<p>14. Egisti ergo mecum ut mihi persuaderetur Romam pergere, et potius ibi docere quod docebam Carthagine. Et hoc unde mihi persuasum est<a href="3062217976969951244_33849-h-17.htm.html#lv123" class="pginternal">*</a>, non præteribo confiteri tibi; quoniam et in his altissimi tui recessus, et præsentissima in nos misericordia tua cogitanda et prædicanda est. Non ideo Romam pergere volui, quod majores quæstus, majorque mihi dignitas ab amicis, qui hoc suadebant, promittebatur; <!-- Page 71 --><a id="page71" class="x-ebookmaker-pageno" title="{71}"></a>quanquam et ista ducebant animum tunc meum: sed illa erat causa maxima et pene sola, quod audiebam quietius ibi studere adolescentes, et ordinatiore disciplinæ coercitione sedari, ne in ejus scholam quo magistro non utuntur, passim et proterve irruant; nec eos admitti omnino, nisi ille permiserit. Contra, apud Carthaginem fœda est et intemperans licentia scholasticorum. Irrumpunt impudenter, et prope furiosa fronte perturbant ordinem, quem quisque discipulis ad proficiendum instituerit. Multa injuriosa faciunt mira hebetudine, et punienda legibus, nisi consuetudo patrona sit; hoc miseriores eos ostendens, quo jam, quasi liceat, faciunt quod per tuam æternam legem nunquam licebit; et impune se facere arbitrantur, cum ipsa faciendi cæcitate puniantur, et incomparabiliter patiantur pejora, quam faciunt. Ergo quos mores, cum studerem, meos esse nolui<a href="3062217976969951244_33849-h-17.htm.html#lv124" class="pginternal">*</a>; eos, cum docerem, cogebar perpeti alienos: et ideo placebat ire ubi talia non fieri, omnes qui noverant, indicabant. Verum autem <span class="sidenotel">Ps. 141, 6.</span><i>tu</i>, <i>spes mea et portio mea in terra viventium</i>, ad mutandum terrarum locum pro salute animæ meæ, et Carthagini stimulos quibus inde avellerer, admovebas, et Romæ illecebras quibus attraherer, proponebas mihi per homines qui diligebant<a href="3062217976969951244_33849-h-17.htm.html#lv125" class="pginternal">*</a> vitam mortuam, hinc insana facientes, inde vana pollicentes; et ad corrigendos gressus meos utebaris occulte et illorum et mea perversitate. Nam et qui perturbabant otium meum, fœda rabie cæci erant; et qui invitabant ad aliud, terram sapiebant. Ego autem qui detestabar hic veram miseriam, illic falsam felicitatem appetebam.</p>
<p>15. Sed quare hinc abirem, et illuc irem, tu sciebas, Deus; nec indicabas mihi nec matri, quæ me profectum atrociter planxit, et usque ad mare secuta est. Sed fefelli eam violenter me tenentem, ut aut revocaret, aut mecum pergeret; et finxi me amicum nolle deserere, donec vento facto navigaret. Et mentitus sum matri, et illi matri, et evasi: quia et hoc tu dimisisti mihi misericorditer, servans me ab aquis maris, plenum exsecrandis sordibus, usque ad aquam gratiæ tuæ, qua me abluto siccarentur flumina maternorum oculorum, quibus pro me quotidie tibi rigabat terram sub vultu suo. Et tamen recusanti sine me redire, vix persuasi ut in loco, qui proximus nostræ navi erat Memoria<a href="3062217976969951244_33849-h-24.htm.html#Nt108" id="NtA108" class="pginternal"><sup>[108]</sup></a> beati Cypriani, maneret <!-- Page 72 --><a id="page72" class="x-ebookmaker-pageno" title="{72}"></a>ea nocte. Sed ea nocte clanculo ego profectus sum: illa autem non mansit<a href="3062217976969951244_33849-h-17.htm.html#lv126" class="pginternal">*</a> orando et flendo. Et quid a te petebat, Deus meus, tantis lacrymis, nisi ut navigare me non sineres? Sed tu alte consulens, et exaudiens cardinem desiderii ejus, non curasti quod tunc petebat, ut me faceres<a href="3062217976969951244_33849-h-17.htm.html#lv127" class="pginternal">*</a> quod semper petebat. Flavit ventus, et implevit vela nostra, et littus subtraxit aspectibus nostris: in quo mane illa insaniebat dolore, et querelis, ac gemitu implebat aures tuas contemnentis ista<a href="3062217976969951244_33849-h-17.htm.html#lv128" class="pginternal">*</a>; cum et me cupiditatibus meis raperes ad finiendas ipsas cupiditates, et illius carnale desiderium justo dolorum flagello vapularet. Amabat enim secum præsentiam meam more matrum, sed multis multo amplius; et nesciebat quid tu illi gaudiorum facturus esses de absentia mea. Nesciebat; ideo flebat et ejulabat, atque illis cruciatibus arguebatur in ea reliquiarium Evæ<a href="3062217976969951244_33849-h-17.htm.html#lv129" class="pginternal">*</a>, cum gemitu quærens quod cum gemitu pepererat. Et tamen post accusationem fallaciarum et crudelitatis meæ, conversa rursus ad deprecandum te pro me, abiit ad solita, et ego Romam.</p>
<p><a id="Cap5_9"/></p>
<div class="sidenotel">IX. Febri correptus periculose laborat.</div>
<p><a id="Sec5_16"/>16. Et ecce excipior ibi flagello ægritudinis corporalis, et ibam ad inferos, portans omnia mala quæ commiseram et in te, et in me, et in alios, multa et gravia, super originalis peccati vinculum quo <span class="sidenotel">1 Cor. 15, 22.</span><i>omnes in Adam morimur</i>. Non enim quidquam eorum mihi donaveras in Christo; nec <span class="sidenotel">Eph. 2, 14.</span><i>solverat ille</i> in cruce sua<a href="3062217976969951244_33849-h-17.htm.html#lv130" class="pginternal">*</a> <i>inimicitias</i> quas tecum contraxeram peccatis meis. Quomodo enim eas solveret in cruce phantasmatis<a href="3062217976969951244_33849-h-24.htm.html#Nt109" id="NtA109" class="pginternal"><sup>[109]</sup></a>, <!-- Page 73 --><a id="page73" class="x-ebookmaker-pageno" title="{73}"></a>quod de illo credideram? Quam ergo falsa mihi videbatur mors carnis ejus, tam vera erat animæ meæ: et quam vera erat mors carnis ejus, tam falsa vita animæ meæ, quæ id non credebat. Et ingravescentibus febribus jam <span class="sidenotel">Ps. 58, 9. Heb.</span><i>ibam et peribam</i>. Quo enim irem, si tunc hinc abirem, nisi in ignem atque tormenta digna factis meis in veritate ordinis tui? Et illa hoc nesciebat, et tamen pro me orabat absens. Tu autem ubique præsens, ubi erat exaudiebas eam; et ubi eram miserebaris mei, ut recuperarem salutem corporis mei, adhuc insanus corde sacrilego. Neque enim desiderabam in illo tanto periculo baptismum tuum; et melior eram puer, quando illum de materna pietate flagitavi, sicut jam recordatus atque confessus<a href="3062217976969951244_33849-h-24.htm.html#Nt110" id="NtA110" class="pginternal"><sup>[110]</sup></a> sum. Sed in dedecus meum creveram, et consilia medicinæ tuæ demens irridebam<a href="3062217976969951244_33849-h-24.htm.html#Nt111" id="NtA111" class="pginternal"><sup>[111]</sup></a>, qui me non sivisti talem bis mori. Quo vulnere si feriretur cor matris, nunquam sanaretur. Non enim satis eloquor quid erga me habebat animi, <span class="sidenotel">Gal. 4, 19.</span>et quanto majore sollicitudine me parturiebat spiritu, quam carne pepererat.</p>
<p>17. Non itaque video quomodo sanaretur, si mea talis illa mors transverberasset viscera dilectionis ejus. Et ubi essent tantæ preces et tam crebræ sine intermissione, nusquam nisi ad te? An vero tu, Deus misericordiarum, <span class="sidenotel">Ps. 50, 19.</span><i>sperneres cor contritum et humiliatum</i> viduæ castæ ac sobriæ, frequentantis eleemosynas, obsequentis atque servientis sanctis tuis, nullum diem prætermittentis oblationem ad altare tuum; bis in die, mane et vespere, ad ecclesiam tuam sine ulla intermissione venientis, non ad vanas fabulas et aniles loquacitates, sed ut te audiret in tuis sermonibus, et tu illam in suis orationibus. Hujusne tu lacrymas, quibus non a te aurum et argentum petebat, nec aliquod mutabile aut volubile bonum, sed salutem animæ filii sui; tu cujus munere talis erat, contemneres et repelleres ab auxilio tuo? Nequaquam, Domine. Imo vero aderas, et exaudiebas, et faciebas ordine quo prædestinaveras esse faciendum. Absit ut tu falleres eam in illis visionibus et responsis tuis, quæ jam commemoravi, et quæ non commemoravi<a href="3062217976969951244_33849-h-24.htm.html#Nt112" id="NtA112" class="pginternal"><sup>[112]</sup></a>, quæ illa fideli pectore tenebat; et semper orans, tanquam chirographa tua ingerebat tibi. Dignaris <!-- Page 74 --><a id="page74" class="x-ebookmaker-pageno" title="{74}"></a>enim, <span class="sidenotel">Ps. 117, 1.</span><i>quoniam in sæculum misericordia tua</i>, eis quibus omnia debita dimittis, etiam promissionibus tuis debitor fieri.</p>
<p><a id="Cap5_10"/></p>
<div class="sidenotel">X. Errores ante susceptam Evangelii doctrinam.</div>
<p>18. Recreasti ergo me ab illa ægritudine, et salvum fecisti <i>filium ancillæ tuæ</i>, tunc interim corpore, ut esset cui salutem meliorem atque certiorem dares. Et jungebar etiam tunc Romæ falsis illis atque fallentibus sanctis: non enim tantum Auditoribus eorum, quorum e numero erat etiam is in cujus domo ægrotaveram et convalueram; sed eis etiam quos electos vocant. Adhuc enim mihi videbatur non esse nos qui peccamus, sed nescio quam aliam in nobis peccare naturam; et delectabat superbiam meam extra culpam esse; et cum aliquid mali fecissem, non confiteri me fecisse, ut <span class="sidenotel">Ps. 40, 5.</span><i>sanares animam meam, quoniam peccabat tibi</i>; sed excusare eam amabam<a href="3062217976969951244_33849-h-17.htm.html#lv131" class="pginternal">*</a>, et accusare nescio quid aliud, quod mecum esset, et ego non essem<a href="3062217976969951244_33849-h-24.htm.html#Nt113" id="NtA113" class="pginternal"><sup>[113]</sup></a>. Verum autem totum ego eram, et adversum me impietas mea me diviserat: et id erat peccatum insanabilius, quo me peccatorem non esse arbitrabar; et exsecrabilis iniquitas te, Deus omnipotens, te in me<a href="3062217976969951244_33849-h-17.htm.html#lv132" class="pginternal">*</a> ad perniciem meam, quam me a te ad salutem malle superari. Nondum ergo <span class="sidenotel">Ps. 140, 3, 4. Sabat.</span><i>posueras custodiam ori meo, et ostium continentiæ circum labia mea, ut non declinaret cor meum in <!-- Page 75 --><a id="page75" class="x-ebookmaker-pageno" title="{75}"></a>verba maligna, ad excusandas excusationes in peccatis, cum hominibus operantibus iniquitatem; et</i> ideo adhuc <i>combinabam cum electis eorum</i><a href="3062217976969951244_33849-h-17.htm.html#lv133" class="pginternal">*</a>.</p>
<p><a id="Sec5_19"/>19. Sed tamen jam desperans in ea falsa doctrina me posse proficere; eaque ipsa quibus si nihil melius reperirem, contentus esse decreveram, jam remissius negligentiusque retinebam. Etenim suborta est etiam mihi cogitatio, prudentiores cæteris fuisse illos philosophos, quos Academicos appellant, quod de omnibus dubitandum esse censuerant, nec aliquid veri ab homine comprehendi posse decreverant. Ita enim et mihi liquido sensisse videbantur, ut vulgo habentur<a href="3062217976969951244_33849-h-25.htm.html#Nt114" id="NtA114" class="pginternal"><sup>[114]</sup></a>, etiam illorum intentionem nondum intelligenti. Nec dissimulavi eumdem hospitem meum reprimere a nimia fiducia, quam sensi eum habere de rebus fabulosis, quibus Manichæi libri pleni sunt. Amicitia tamen eorum familiarius utebar, quam cæterorum hominum qui in illa hæresi non fuissent. Nec eam defendebam pristina animositate; sed tamen familiaritas <!-- Page 76
  --><a id="page76" class="x-ebookmaker-pageno" title="{76}"></a>eorum, plures enim eos Roma occultat, pigrius me<a href="3062217976969951244_33849-h-25.htm.html#Nt115" id="NtA115" class="pginternal"><sup>[115]</sup></a> faciebat aliud quærere; præsertim desperantem in Ecclesia tua, Domine cœli et terræ, creator omnium visibilium et invisibilium, posse inveniri verum, unde me illi averterant: multumque mihi turpe videbatur, credere figuram te habere humanæ carnis, et membrorum nostrorum lineamentis corporalibus terminari. Et quoniam cum de Deo meo cogitare vellem, cogitare nisi moles corporum<a href="3062217976969951244_33849-h-25.htm.html#Nt116" id="NtA116" class="pginternal"><sup>[116]</sup></a> non noveram, neque enim videbatur mihi esse quidquam quod tale non esset, ea maxima et prope sola causa erat inevitabilis erroris mei.</p>
<p>20. Hinc enim et mali substantiam quamdam credebam esse talem, et habere suam molem tetram et deformem; sive crassam, quam terram dicebant, sive tenuem atque subtilem, sicut est aeris corpus; quam malignam mentem<a href="3062217976969951244_33849-h-25.htm.html#Nt117" id="NtA117" class="pginternal"><sup>[117]</sup></a> per illam terram repentem imaginantur. Et quia Deum bonum nullam malam naturam creasse, qualiscumque pietas me credere cogebat; constituebam ex adverso sibi duas moles, utramque infinitam, sed malam angustius<a href="3062217976969951244_33849-h-25.htm.html#Nt118" id="NtA118" class="pginternal"><sup>[118]</sup></a>, bonam grandius. Et ex hoc initio pestilentioso me cætera sacrilegia sequebantur. Cum enim conaretur animus meus recurrere in catholicam fidem, repercutiebar, quia non erat catholica fides quam esse arbitrabar. Et magis pius mihi videbar, si te, Deus meus, cui confitentur ex me miserationes tuæ, vel ex cæteris partibus infinitum crederem, quamvis ex una qua tibi moles mali opponebatur, cogerer finitum fateri; quam si ex omnibus partibus in corporis humani forma te opinarer finiri. Et melius mihi videbar credere nullum malum te creasse; quod mihi nescienti non solum aliqua substantia, sed etiam corporea videbatur, qui et mentem cogitare non noveram, nisi eam subtile corpus esse, quod tamen per loci spatia diffunderetur abs te<a href="3062217976969951244_33849-h-17.htm.html#lv134" class="pginternal">*</a>; quam credere abs te esse qualem putabam naturam mali. Ipsum quoque Salvatorem nostrum unigenitum tuum, tanquam de massa lucidissimæ molis tuæ<a href="3062217976969951244_33849-h-25.htm.html#Nt119" id="NtA119" class="pginternal"><sup>[119]</sup></a> porrectum ad nostram salutem, ita putabam, <!-- Page 77 --><a id="page77" class="x-ebookmaker-pageno" title="{77}"></a>ut aliud de illo non crederem, nisi quod possem vanitate imaginari. Talem itaque naturam ejus nasci non posse de Maria virgine arbitrabar, nisi carni concerneretur. Concerni autem et non inquinari non videbam, quod mihi tale figurabam. Metuebam itaque credere in carne natum<a href="3062217976969951244_33849-h-25.htm.html#Nt120" id="NtA120" class="pginternal"><sup>[120]</sup></a>, ne credere cogerer ex carne inquinatum. Nunc spirituales tui blande et amanter ridebunt me, si has confessiones meas legerint: sed tamen talis eram.</p>
<p><a id="Cap5_11"/></p>
<div class="sidenotel">XI. Qualiter Augustinus contulerit cum catholicis.</div>
<p>21. Deinde quæ illi in Scripturis tuis reprehenderant<a href="3062217976969951244_33849-h-17.htm.html#lv135" class="pginternal">*</a>, defendi posse non existimabam: sed aliquando sane cupiebam, cum aliquo illorum librorum doctissimo conferre singula, et experiri quid inde sentiret. Jam enim Helpidii cujusdam adversus eosdem Manichæos coram loquentis et disserentis sermones, etiam apud Carthaginem movere me cœperant, cum talia de Scripturis proferret, quibus resisti facile non posset, et imbecilla mihi responsio videbatur istorum. Quam quidem non facile palam promebant, sed nobis secretius, cum dicerent scripturas Novi Testamenti falsatas<a href="3062217976969951244_33849-h-25.htm.html#Nt121" id="NtA121" class="pginternal"><sup>[121]</sup></a> fuisse a nescio quibus, <!-- Page 78
  --><a id="page78" class="x-ebookmaker-pageno" title="{78}"></a>qui Judæorum<a href="3062217976969951244_33849-h-25.htm.html#Nt122" id="NtA122" class="pginternal"><sup>[122]</sup></a> legem inserere Christianæ fidei voluerunt, atque ipsi incorrupta<a href="3062217976969951244_33849-h-25.htm.html#Nt123" id="NtA123" class="pginternal"><sup>[123]</sup></a> exemplaria nulla proferrent. Sed me maxime captum et offocatum quodammodo deprimebant corporalia cogitantem moles illæ, sub quibus anhelans in auram tuæ veritatis liquidam et simplicem respirare non poteram.</p>
<p><a id="Cap5_12"/></p>
<div class="sidenotel">XII. Fraus discipulorum Romæ in præceptores.</div>
<p>22. Sedulo ergo agere cœperam, propter quod veneram, ut docerem Romæ artem rhetoricam, et prius domi congregare aliquos, quibus et per quos innotescere cœperam; et ecce cognosco alia Romæ fieri, quæ non patiebar in Africa. Nam revera illas eversiones<a href="3062217976969951244_33849-h-25.htm.html#Nt124" id="NtA124" class="pginternal"><sup>[124]</sup></a> a perditis adolescentibus ibi non fieri manifestatum est mihi. Sed "subito," inquiunt, "ne mercedem magistro reddant, conspirant multi adolescentes, et transferunt se ad alium;" desertores fidei, et quibus præ pecuniæ charitate justitia vilis est. <span class="sidenotel">Ps. 138, 22.</span><i>Oderat</i> etiam istos <i>cor meum</i>, quamvis non <i>perfecto odio</i>. Quod enim ab eis passurus eram, magis oderam fortasse, quam eo quod cuilibet illicita faciebant. Certe tamen turpes sunt tales, et <i>fornicantur abs te</i>, amando volatica ludibria temporum et lucrum luteum, quod cum apprehenditur, manum inquinat; et amplectendo mundum fugientem, contemnendo te manentem, et revocantem, et <!-- Page 79 --><a id="page79" class="x-ebookmaker-pageno" title="{79}"></a>ignoscentem redeunti ad te meretrici animæ humanæ. Et nunc tales odi pravos et distortos, quamvis eos corrigendos diligam, ut pecuniæ doctrinam ipsam, quam discunt, præferant, ei vero te Deum veritatem et ubertatem certi boni et pacem castissimam. Sed tunc eos magis pati nolebam malos propter me, quam fieri propter te bonos volebam.</p>
<p><a id="Cap5_13"/></p>
<div class="sidenotel">XIII. Docturus rhetoricam mittitur Mediolanum; ab Ambrosio suscipitur.</div>
<p>23. Itaque posteaquam missum est a Mediolano Romam ad præfectum urbis, ut illi civitati rhetoricæ magister provideretur, impertita etiam evectione publica<a href="3062217976969951244_33849-h-25.htm.html#Nt125" id="NtA125" class="pginternal"><sup>[125]</sup></a>; ego ipse ambivi per eosdem ipsos manichæis vanitatibus ebrios, quibus ut carerem, ibam, sed utrique nesciebamus, ut dictione proposita me probatum præfectus tunc Symmachus mitteret. Et veni Mediolanum ad Ambrosium episcopum, in optimis notum orbi terræ, pium cultorem tuum; cujus tunc eloquia strenue ministrabant adipem <span class="sidenotel">Ps. 4, 8. 103, 15.</span><i>frumenti</i> tui, et lætitiam <i>olei</i>, et sobriam <i>vini</i> ebrietatem populo tuo. Ad eum autem ducebar abs te nesciens, ut per eum ad te sciens ducerer. Suscepit me paterne ille homo Dei, et peregrinationem meam satis episcopaliter dilexit. Et eum amare cœpi, primo quidem non tanquam doctorem veri, quod in Ecclesia tua prorsus desperabam, sed tanquam hominem benignum in me. Et studiose audiebam disputantem in populo, non intentione qua debui, sed quasi explorans ejus facundiam; utrum conveniret famæ suæ, an major minorve proflueret, quam prædicabatur: et verbis ejus suspendebar intentus; rerum autem incuriosus et contemptor astabam; et delectabar suavitate sermonis, quanquam eruditioris, minus tamen hilarescentis atque mulcentis quam Fausti erat, quod attinet ad dicendi modum. Cæterum rerum ipsarum nulla comparatio: nam ille per manichæas fallacias aberrabat; iste autem saluberrime docebat salutem. Sed <span class="sidenotel">Ps. 118, 115.</span><i>longe est a peccatoribus salus</i>, qualis ego tunc aderam: et tamen propinquabam sensim et nesciens<a href="3062217976969951244_33849-h-17.htm.html#lv136" class="pginternal">*</a>.</p>
<p><a id="Cap5_14"/></p>
<div class="sidenotel">XIV. Audito Ambrosio paulatim ab erroribus resipiscit.</div>
<p>24. Cum enim non satagerem discere quæ dicebat, sed tantum quemadmodum dicebat audire (ea mihi quippe jam <!-- Page 80 --><a id="page80" class="x-ebookmaker-pageno" title="{80}"></a>desperanti ad te viam patere homini, inanis cura remanserat), veniebant in animum meum simul cum verbis quæ diligebam, res etiam quas negligebam. Neque enim ea dirimere poteram. Et dum cor aperirem ad excipiendum<a href="3062217976969951244_33849-h-17.htm.html#lv137" class="pginternal">*</a> quam diserte diceret, pariter intrabat et quam vere diceret, gradatim quidem. Nam primo etiam ipsa defendi posse mihi jam cœperant videri; et fidem catholicam, pro qua nihil posse dici adversus oppugnantes Manichæos putaveram, jam non impudenter asseri existimabam; maxime audito uno atque altero, et sæpius ænigmate soluto de Scriptis veteribus; ubi, cum ad litteram acciperem, occidebar<a href="3062217976969951244_33849-h-17.htm.html#lv138" class="pginternal">*</a> spiritaliter. Itaque plerisque illorum librorum expositis locis, jam reprehendebam desperationem meam, illam duntaxat qua credideram Legem et Prophetas detestantibus atque irridentibus<a href="3062217976969951244_33849-h-25.htm.html#Nt126" id="NtA126" class="pginternal"><sup>[126]</sup></a> resisti omnino non posse. Nec tamen jam ideo mihi catholicam viam tenendam esse sentiebam, quia et ipsa poterat habere doctos assertores suos qui copiose et non absurde objecta refellerent; nec ideo jam damnandum illud quod tenebam, quia defensionis partes æquabantur. Ita enim Catholica non mihi victa videbatur, ut nondum etiam victrix appareret.</p>
<p>25. Tunc vero fortiter intendi animum, si quo modo possem certis aliquibus documentis Manichæos convincere falsitatis. Quod si possem spiritualem substantiam cogitare, statim machinamenta illa omnia solverentur et abjicerentur ex animo meo; sed non poteram. Verumtamen de ipso mundi hujus corpore, omnique natura quam sensus carnis attingeret, multa probabiliora plerosque sensisse philosophos, magis magisque considerans atque comparans, judicabam. Itaque Academicorum more, sicut existimantur<a href="3062217976969951244_33849-h-25.htm.html#Nt127" id="NtA127" class="pginternal"><sup>[127]</sup></a>, dubitans de omnibus atque inter omnia fluctuans, Manichæos quidem relinquendos esse decrevi: non arbitrans eo ipso tempore dubitationis meæ in illa secta mihi permanendum esse, cui jam nonnullos philosophos præponebam; quibus tamen <!-- Page 81 --><a id="page81" class="x-ebookmaker-pageno" title="{81}"></a>philosophis, quod sine nomine salutari Christi essent, curationem languoris animæ meæ committere omnino recusabam. Statui ergo tamdiu esse catechumenus in catholica Ecclesia mihi a parentibus commendata, donec aliquid certi eluceret quo cursum dirigerem.</p>
<p><br class="c1"/></p>
<hr class="short"/>
<blockquote class="b1n"><div>
<p>Hanc vitæ partem summatim recenset Aug. in lib. de util. credendi (c. 8.) si forsan Honorato viam eandem inire persuadeat: quædam autem habet illa narratio, quæ huic lucem affundant. "Edam tibi ut possum, cujusmodi viam usus fuerim, cum eo animo quærerem veram religionem, quo nunc exposui esse quærendam. Ut enim a vobis trans mare abscessi, jam cunctabundus atque hæsitans, quid mihi tenendum, quid dimittendum esset: quæ mihi cunctatio in dies major oboriebatur, ex quo illum hominem, cujus nobis adventus, ut nosti, ad explicanda omnia quæ nos movebant, quasi de cælo promittebatur, audivi, eumque excepta quadam eloquentiâ talem quales ceteros esse cognovi; rationem ipse mecum habui magnamque deliberationem jam in Italia constitutus, non utrum manerem in illa secta, in quam me incidisse pœnitebat, sed quonam modo verum inveniendum esset, in cujus amorem suspiria mea nulli melius quam tibi nota sunt. Sæpe mihi videbatur non posse inveniri, magnique fluctus cogitationum mearum in Academicorum suffragium ferebantur. Sæpe rursus intuens quantum poteram, mentem humanam tam vivacem, tam sagacem, tam perspicacem, non putabam latere veritatem, nisi quod in ea quærendi modus lateret, eundemque ipsum modum ab aliqua divina auctoritate esse sumendum. Restabat quærere, quænam illa esset auctoritas; cum in tantis dissensionibus se quisque illam traditurum polliceretur. Occurrebat igitur inexplicabilis silva, cui demum inseri multum pigebat; atque inter hæc sine ulla requie, cupiditate reperiendi veri animus agitabatur. Dissuebam me tamen magis magisque ab istis, quos jam deserere proposueram. Restabat autem aliud nihil in tantis periculis, quam ut divinam providentiam lacrymosis et miserabilibus vocibus, ut opem mihi ferret, deprecarer. Atque id sedulo faciebam: et jam fere me commoverant nonnulæ disputationes Mediolanensis episcopi, ut non sine spe aliqua de ipsa vetere Testamento multa quærere cuperem, quæ, ut scis, male nobis commendata exsecrabamur. Decreveramque tamdiu esse catechumenus in Ecclesia, cui traditus a parentibus eram, donec aut invenirem quod vellem, aut mihi persuaderem non esse quærendum. Opportunissimum ergo me ac valde docilem tunc invenire posset, si fuisset qui posset docere.</p>
</div></blockquote>
<p><br class="c1"/></p>
<hr class="full"/>
<p><!-- Page 82 --><a id="page82" class="x-ebookmaker-pageno" title="{82}"></a></p>
<h3 id="pgepubid00016">LIBER SEXTUS.</h3>
<blockquote class="b1n"><div>
<p>Monnicæ matris ejus, adventus, et pium erga Ambrosium obsequium. Ambrosii mores et vitæ habitus. Aug. annum ætatis agens trigesimum, Ambrosii conciones frequentat, et doctrinam Catholicam a Manichæis falso insimulari clarius intelligit; fidei tamen naturam et utilitates haud attingit. Alypii amici ejus mores. In diversa rapitur, dum de vita melius instituenda deliberat; mortis quoque ac judicii metu perculsus, ad vitæ conversionem in dies accenditur.</p>
</div></blockquote>
<p><a id="Cap6_1"/></p>
</div></blockquote>
</body></html>
